<!DOCTYPE html>
<html xmlns="http://www.w3.org/1999/xhtml" lang="" xml:lang="">
<head>
  <meta charset="utf-8" />
  <meta name="generator" content="pandoc" />
  <meta name="viewport" content="width=device-width, initial-scale=1.0, user-scalable=yes" />
  <meta name="author" content="@hbaolong" />
  <title>512天论语同读</title>
  <style>
    html {
      color: #1a1a1a;
      background-color: #fdfdfd;
    }
    body {
      margin: 0 auto;
      max-width: 36em;
      padding-left: 50px;
      padding-right: 50px;
      padding-top: 50px;
      padding-bottom: 50px;
      hyphens: auto;
      overflow-wrap: break-word;
      text-rendering: optimizeLegibility;
      font-kerning: normal;
    }
    @media (max-width: 600px) {
      body {
        font-size: 0.9em;
        padding: 12px;
      }
      h1 {
        font-size: 1.8em;
      }
    }
    @media print {
      html {
        background-color: white;
      }
      body {
        background-color: transparent;
        color: black;
        font-size: 12pt;
      }
      p, h2, h3 {
        orphans: 3;
        widows: 3;
      }
      h2, h3, h4 {
        page-break-after: avoid;
      }
    }
    p {
      margin: 1em 0;
    }
    a {
      color: #1a1a1a;
    }
    a:visited {
      color: #1a1a1a;
    }
    img {
      max-width: 100%;
    }
    svg {
      height: auto;
      max-width: 100%;
    }
    h1, h2, h3, h4, h5, h6 {
      margin-top: 1.4em;
    }
    h5, h6 {
      font-size: 1em;
      font-style: italic;
    }
    h6 {
      font-weight: normal;
    }
    ol, ul {
      padding-left: 1.7em;
      margin-top: 1em;
    }
    li > ol, li > ul {
      margin-top: 0;
    }
    blockquote {
      margin: 1em 0 1em 1.7em;
      padding-left: 1em;
      border-left: 2px solid #e6e6e6;
      color: #606060;
    }
    code {
      font-family: Menlo, Monaco, Consolas, 'Lucida Console', monospace;
      font-size: 85%;
      margin: 0;
      hyphens: manual;
    }
    pre {
      margin: 1em 0;
      overflow: auto;
    }
    pre code {
      padding: 0;
      overflow: visible;
      overflow-wrap: normal;
    }
    .sourceCode {
     background-color: transparent;
     overflow: visible;
    }
    hr {
      background-color: #1a1a1a;
      border: none;
      height: 1px;
      margin: 1em 0;
    }
    table {
      margin: 1em 0;
      border-collapse: collapse;
      width: 100%;
      overflow-x: auto;
      display: block;
      font-variant-numeric: lining-nums tabular-nums;
    }
    table caption {
      margin-bottom: 0.75em;
    }
    tbody {
      margin-top: 0.5em;
      border-top: 1px solid #1a1a1a;
      border-bottom: 1px solid #1a1a1a;
    }
    th {
      border-top: 1px solid #1a1a1a;
      padding: 0.25em 0.5em 0.25em 0.5em;
    }
    td {
      padding: 0.125em 0.5em 0.25em 0.5em;
    }
    header {
      margin-bottom: 4em;
      text-align: center;
    }
    #TOC li {
      list-style: none;
    }
    #TOC ul {
      padding-left: 1.3em;
    }
    #TOC > ul {
      padding-left: 0;
    }
    #TOC a:not(:hover) {
      text-decoration: none;
    }
    code{white-space: pre-wrap;}
    span.smallcaps{font-variant: small-caps;}
    div.columns{display: flex; gap: min(4vw, 1.5em);}
    div.column{flex: auto; overflow-x: auto;}
    div.hanging-indent{margin-left: 1.5em; text-indent: -1.5em;}
    /* The extra [class] is a hack that increases specificity enough to
       override a similar rule in reveal.js */
    ul.task-list[class]{list-style: none;}
    ul.task-list li input[type="checkbox"] {
      font-size: inherit;
      width: 0.8em;
      margin: 0 0.8em 0.2em -1.6em;
      vertical-align: middle;
    }
    .display.math{display: block; text-align: center; margin: 0.5rem auto;}
  </style>
</head>
<body>
<header id="title-block-header">
<h1 class="title">512天论语同读</h1>
<p class="author"><span class="citation"
data-cites="hbaolong">@hbaolong</span></p>
</header>
<h2 id="l001-2024年3月1日-星期五">L001-2024年3月1日-星期五</h2>
<figure>
<embed src="./lunyu/L001.html" />
<figcaption aria-hidden="true">察看注解</figcaption>
</figure>
<p>子曰：“学而时习之，不亦说乎？有朋自远方来，不亦乐乎？人不知而不愠，不亦君子乎？”</p>
<h2 id="l002-2024年3月2日-星期六">L002-2024年3月2日-星期六</h2>
<p>有子曰：“其为人也孝弟，而好犯上者，鲜矣；不好犯上而好作乱者，未之有也。君子务本，本立而道生。孝弟也者，其为仁之本与！”</p>
<h2 id="l003-2024年3月3日-星期日">L003-2024年3月3日-星期日</h2>
<p>子曰：“巧言令色，鲜矣仁！”</p>
<h2 id="l004-2024年3月4日-星期一">L004-2024年3月4日-星期一</h2>
<p>曾子曰：“吾日三省吾身：为人谋而不忠乎？与朋友交而不信乎？传不习乎？”</p>
<h2 id="l005-2024年3月5日-星期二">L005-2024年3月5日-星期二</h2>
<p>子曰：“道千乘之国，敬事而信，节用而爱人，使民以时。”</p>
<h2 id="l006-2024年3月6日-星期三">L006-2024年3月6日-星期三</h2>
<p>子曰：“弟子入则孝，出则弟，谨而信，泛爱众，而亲仁，行有余力，则以学文。”</p>
<h2 id="l007-2024年3月7日-星期四">L007-2024年3月7日-星期四</h2>
<p>子夏曰：“贤贤易色；事父母，能竭其力；事君，能致其身；与朋友交，言而有信。虽曰未学，吾必谓之学矣。”</p>
<h2 id="l008-2024年3月8日-星期五">L008-2024年3月8日-星期五</h2>
<p>子曰：“君子不重则不威，学则不固。主忠信，无友不如己者，过，则勿惮改。”</p>
<h2 id="l009-2024年3月9日-星期六">L009-2024年3月9日-星期六</h2>
<p>曾子曰：“慎终追远，民德归厚矣。”</p>
<h2 id="l010-2024年3月10日-星期日">L010-2024年3月10日-星期日</h2>
<p>子禽问于子贡曰：“夫子至于是邦也，必闻其政，求之与，抑与之与？”子贡曰：“夫子温、良、恭、俭、让以得之。夫子之求之也，其诸异乎人之求之与？”</p>
<h2 id="l011-2024年3月11日-星期一">L011-2024年3月11日-星期一</h2>
<p>子曰：“父在，观其志；父没，观其行；三年无改于父之道，可谓孝矣。”</p>
<h2 id="l012-2024年3月12日-星期二">L012-2024年3月12日-星期二</h2>
<p>有子曰：“礼之用，和为贵。先王之道，斯为美。小大由之，有所不行。知和而和，不以礼节之，亦不可行也。”</p>
<h2 id="l013-2024年3月13日-星期三">L013-2024年3月13日-星期三</h2>
<p>有子曰：“信近于义，言可复也。恭近于礼，远耻辱也。因不失其亲，亦可宗也。”</p>
<h3 id="说文解字">说文解字</h3>
<ul>
<li>信，诚实不欺。符契为信</li>
<li>义，宜也</li>
<li>言，直言曰言，论难曰语。言，宣也。宣彼此之意也。发端曰言，答述曰语。自言曰言，言者，道其語有辭章也。言者直言，语者相应答。直言曰言，謂一人自言。答難曰語，謂二人相對。言，自言己事也。語，爲人論說也。</li>
<li>复，往來也。返也。</li>
<li>恭，</li>
<li>礼，</li>
<li>因， 就也。 会意，能大者，衆圍就之也。因袭；遵循。</li>
<li>亲，至亲的人</li>
<li>宗，尊祖廟也。宗者，本也。庙号不迁，最尊者祖，次曰宗，通称曰宗庙。</li>
</ul>
<h3 id="翻译">翻译</h3>
<p>有子说： 你的承诺只有符合‘道义’，才是需要实现的；
你的恭敬之有符合‘礼’，才是正常的，不会让你耻辱的。
你依靠的，必须是你最亲人，这样才是可以持续，永久的。</p>
<h3 id="核心问题">核心问题</h3>
<p>很多人被承诺所困，被礼节所辱，被团队绑架。</p>
<h3 id="儒家对应">儒家对应</h3>
<p>厘清承诺、恭敬、组队的本质。
表明：符合道义的承诺，才需要遵守；符合礼节的恭敬，才需要举止；最亲的人才可以组成长久的团队。</p>
<h2 id="l014-2024年3月14日-星期四">L014-2024年3月14日-星期四</h2>
<p>子曰：“君子食无求饱，居无求安，敏于事而慎于言，就有道而正焉，可谓好学也已。”</p>
<h2 id="l015-2024年3月15日-星期五">L015-2024年3月15日-星期五</h2>
<p>子贡曰：“贫而无谄，富而无骄，何如？”子曰：“可也。未若贫而乐，富而好礼者也。”子贡曰：“《诗》云：‘如切如磋，如琢如磨’，其斯之谓与？”子曰：“赐也，始可与言《诗》已矣，告诸往而知来者。”</p>
<h2 id="l016-2024年3月16日-星期六">L016-2024年3月16日-星期六</h2>
<p>子曰：“不患人之不己知，患不知人也。”</p>
<h2 id="l017-2024年3月17日-星期日">L017-2024年3月17日-星期日</h2>
<figure>
<embed src="./lunyu/L017.html" />
<figcaption aria-hidden="true">查看注解</figcaption>
</figure>
<p>子曰：“为政以德，譬如北辰，居其所而众星共之。”</p>
<h2 id="l018-2024年3月18日-星期一">L018-2024年3月18日-星期一</h2>
<p>子曰：“《诗》三百，一言以蔽之，曰：‘思无邪’。”</p>
<h2 id="l019-2024年3月19日-星期二">L019-2024年3月19日-星期二</h2>
<p>子曰：“道之以政，齐之以刑，民免而无耻。道之以德，齐之以礼，有耻且格。”</p>
<h2 id="l020-2024年3月20日-星期三">L020-2024年3月20日-星期三</h2>
<p>子曰：“吾十有五而志于学，三十而立，四十而不惑，五十而知天命，六十而耳顺，七十而从心所欲，不逾矩。”</p>
<h2 id="l021-2024年3月21日-星期四">L021-2024年3月21日-星期四</h2>
<p>孟懿子问孝，子曰：“无违。”樊迟御，子告之曰：“孟孙问孝于我，我对曰‘无违’。”樊迟曰：“何谓也？”子曰：“生，事之以礼；死，葬之以礼，祭之以礼。”</p>
<h2 id="l022-2024年3月22日-星期五">L022-2024年3月22日-星期五</h2>
<p>孟武伯问孝。子曰：“父母唯其疾之忧。”</p>
<h2 id="l023-2024年3月23日-星期六">L023-2024年3月23日-星期六</h2>
<p>子游问孝。子曰：“今之孝者，是谓能养。至于犬马，皆能有养；不敬，何以别乎？”</p>
<h2 id="l024-2024年3月24日-星期日">L024-2024年3月24日-星期日</h2>
<p>子夏问孝。子曰：“色难。有事，弟子服其劳；有酒食，先生馔，曾是以为孝乎？”</p>
<h2 id="l025-2024年3月25日-星期一">L025-2024年3月25日-星期一</h2>
<p>子曰：“吾与回言终日，不违，如愚。退而省其私，亦足以发，回也不愚。”</p>
<h2 id="l026-2024年3月26日-星期二">L026-2024年3月26日-星期二</h2>
<p>子曰：“视其所以，观其所由，察其所安，人焉廋哉？人焉廋哉？”</p>
<h2 id="l027-2024年3月27日-星期三">L027-2024年3月27日-星期三</h2>
<p>子曰：“温故而知新，可以为师矣。”</p>
<h2 id="l028-2024年3月28日-星期四">L028-2024年3月28日-星期四</h2>
<p>子曰：“君子不器。”</p>
<h2 id="l029-2024年3月29日-星期五">L029-2024年3月29日-星期五</h2>
<p>子贡问君子。子曰：“先行其言而后从之。”</p>
<h2 id="l030-2024年3月30日-星期六">L030-2024年3月30日-星期六</h2>
<p>子曰：“君子周而不比，小人比而不周。”</p>
<h2 id="l031-2024年3月31日-星期日">L031-2024年3月31日-星期日</h2>
<p>子曰：“学而不思则罔，思而不学则殆。”</p>
<h2 id="l032-2024年4月1日-星期一">L032-2024年4月1日-星期一</h2>
<p>子曰：“攻乎异端，斯害也已！”</p>
<h2 id="l033-2024年4月2日-星期二">L033-2024年4月2日-星期二</h2>
<p>子曰：“由，诲女知之乎！知之为知之，不知为不知，是知也。”</p>
<h2 id="l034-2024年4月3日-星期三">L034-2024年4月3日-星期三</h2>
<p>子张学干禄。子曰：“多闻阙疑，慎言其余，则寡尤；多见阙殆，慎行其余，则寡悔。言寡尤，行寡悔，禄在其中矣。”</p>
<h2 id="l035-2024年4月4日-星期四">L035-2024年4月4日-星期四</h2>
<p>哀公问曰：“何为则民服？”孔子对曰：“举直错诸枉，则民服；举枉错诸直，则民不服。”</p>
<h2 id="l036-2024年4月5日-星期五">L036-2024年4月5日-星期五</h2>
<p>季康子问：“使民敬、忠以劝，如之何？”子曰：“临之以庄，则敬；孝慈，则忠；举善而教不能，则劝。”</p>
<h2 id="l037-2024年4月6日-星期六">L037-2024年4月6日-星期六</h2>
<p>或谓孔子曰：“子奚不为政？”子曰：“《书》云：’孝乎惟孝，友于兄弟。’施于有政，是亦为政，奚其为为政？”</p>
<h2 id="l038-2024年4月7日-星期日">L038-2024年4月7日-星期日</h2>
<p>子曰：“人而无信，不知其可也。大车无輗，小车无軏，其何以行之哉？”</p>
<h2 id="l039-2024年4月8日-星期一">L039-2024年4月8日-星期一</h2>
<p>子张问：“十世可知也？”子曰：“殷因于夏礼，所损益，可知也；周因于殷礼，所损益，可知也。其或继周者，虽百世，可知也。”</p>
<h2 id="l040-2024年4月9日-星期二">L040-2024年4月9日-星期二</h2>
<p>子曰：“非其鬼而祭之，谄也；见义不为，无勇也。”</p>
<h2 id="l041-2024年4月10日-星期三">L041-2024年4月10日-星期三</h2>
<p>孔子谓季氏：“八佾（八佾也作”八溢”或”八羽”。古代只有天子才有资格使用的舞蹈规格，为八行八列，故称其”八佾”。佾：舞行列也。行數，人數，縱橫皆同，故曰佾。）舞于庭，是可忍也，孰不可忍也？”</p>
<h2 id="l042-2024年4月11日-星期四">L042-2024年4月11日-星期四</h2>
<p>三家者以《雍》彻，子曰：“‘相维辟公，天子穆穆’，奚取于三家之堂？”</p>
<h2 id="l043-2024年4月12日-星期五">L043-2024年4月12日-星期五</h2>
<p>子曰：“人而不仁，如礼何？人而不仁，如乐何？”</p>
<h2 id="l044-2024年4月13日-星期六">L044-2024年4月13日-星期六</h2>
<p>林放（林放，字子丘（邱），春秋末鲁国人，故里在今山东新泰市放城镇。（生于公元前552年卒于公元前480年）。约与孔子同时代。以知礼著称。曾向孔子问礼。《论语·八佾》：“林放问礼之本，子曰：‘大哉问’。”后世尊为先贤。）问礼之本，子曰：“大哉问！礼，与其奢也，宁俭；丧，与其易也，宁戚。”</p>
<h2 id="l045-2024年4月14日-星期日">L045-2024年4月14日-星期日</h2>
<p>子曰：“夷狄之有君，不如诸夏之亡也。”</p>
<h2 id="l046-2024年4月15日-星期一">L046-2024年4月15日-星期一</h2>
<p>季氏旅于泰山。子谓冉有曰：“女弗能救与？”对曰：“不能。”子曰：“呜呼！曾谓泰山不如林放（林放，字子丘（邱），春秋末鲁国人，故里在今山东新泰市放城镇。（生于公元前552年卒于公元前480年）。约与孔子同时代。以知礼著称。曾向孔子问礼。《论语·八佾》：“林放问礼之本，子曰：‘大哉问’。”后世尊为先贤。）乎？”</p>
<h2 id="l047-2024年4月16日-星期二">L047-2024年4月16日-星期二</h2>
<p>子曰：“君子无所争，必也射乎！揖让而升，下而饮。其争也君子。”</p>
<h2 id="l048-2024年4月17日-星期三">L048-2024年4月17日-星期三</h2>
<p>子夏问曰：“’巧笑倩兮，美目盼兮，素以为绚兮’何谓也？”子曰：“绘事后素。”曰：“礼后乎？”子曰：“起予者商也，始可与言《诗》已矣。”</p>
<h2 id="l049-2024年4月18日-星期四">L049-2024年4月18日-星期四</h2>
<p>子曰：“夏礼吾能言之，杞不足征也；殷礼吾能言之，宋不足征也。文献不足故也，足则吾能征之矣。”</p>
<h2 id="l050-2024年4月19日-星期五">L050-2024年4月19日-星期五</h2>
<p>子曰：“禘自既灌而往者，吾不欲观之矣。”</p>
<h2 id="l051-2024年4月20日-星期六">L051-2024年4月20日-星期六</h2>
<p>或问禘之说。子曰：“不知也。知其说者之于天下也，其如示诸斯乎！”指其掌。</p>
<h2 id="l052-2024年4月21日-星期日">L052-2024年4月21日-星期日</h2>
<p>祭如在，祭神如神在。子曰：“吾不与祭，如不祭。”</p>
<h2 id="l053-2024年4月22日-星期一">L053-2024年4月22日-星期一</h2>
<p>王孙贾问曰：“‘与其媚于奥，宁媚于灶’，何谓也？”子曰：“不然，获罪于天，无所祷也。”</p>
<h2 id="l054-2024年4月23日-星期二">L054-2024年4月23日-星期二</h2>
<p>子曰：“周监于二代，郁郁乎文哉！吾从周。”</p>
<h2 id="l055-2024年4月24日-星期三">L055-2024年4月24日-星期三</h2>
<p>子入太庙，每事问。或曰：“孰谓鄹人之子知礼乎？入太庙，每事问。”子闻之，曰：“是礼也。”</p>
<h2 id="l056-2024年4月25日-星期四">L056-2024年4月25日-星期四</h2>
<p>子曰：“射不主皮，为力不同科，古之道也。”</p>
<h2 id="l057-2024年4月26日-星期五">L057-2024年4月26日-星期五</h2>
<p>子贡欲去告朔之饩羊，子曰：“赐也！尔爱其羊，我爱其礼。”</p>
<h2 id="l058-2024年4月27日-星期六">L058-2024年4月27日-星期六</h2>
<p>子曰：“事君尽礼，人以为谄也。”</p>
<h2 id="l059-2024年4月28日-星期日">L059-2024年4月28日-星期日</h2>
<p>定公问：“君使臣，臣事君，如之何？”孔子对曰：“君使臣以礼，臣事君以忠。”</p>
<h2 id="l060-2024年4月29日-星期一">L060-2024年4月29日-星期一</h2>
<p>子曰：“《关雎》，乐而不淫，哀而不伤。”</p>
<h2 id="l061-2024年4月30日-星期二">L061-2024年4月30日-星期二</h2>
<p>哀公问社于宰我，宰我对曰：“夏后氏以松，殷人以柏，周人以栗，曰使民战栗。”子闻之，曰：“成事不说，遂事不谏，既往不咎。”</p>
<h2 id="l062-2024年5月1日-星期三">L062-2024年5月1日-星期三</h2>
<p>子曰：“管仲之器小哉！”或曰：“管仲俭乎？”曰：“管氏有三归，官事不摄，焉得俭？”“然则管仲知礼乎？”曰：“邦君树塞门，管氏亦树塞门；邦君为两君之好，有反坫。管氏亦有反坫，管氏而知礼，孰不知礼？”</p>
<h2 id="l063-2024年5月2日-星期四">L063-2024年5月2日-星期四</h2>
<p>子语鲁大师乐，曰：“乐其可知也。始作，翕如也；从之，纯如也，皦如也，绎如也，以成。”</p>
<h2 id="l064-2024年5月3日-星期五">L064-2024年5月3日-星期五</h2>
<p>仪封人请见，曰：“君子之至于斯也，吾未尝不得见也。”从者见之。出曰：“二三子何患于丧乎？天下之无道也久矣，天将以夫子为木铎。”</p>
<h2 id="l065-2024年5月4日-星期六">L065-2024年5月4日-星期六</h2>
<p>子谓《韶》：“尽美矣，又尽善也。”谓《武》：“尽美矣，未尽善也。”</p>
<h2 id="l066-2024年5月5日-星期日">L066-2024年5月5日-星期日</h2>
<p>子曰：“居上不宽，为礼不敬，临丧不哀，吾何以观之哉？”</p>
<h2 id="l067-2024年5月6日-星期一">L067-2024年5月6日-星期一</h2>
<p>子曰：“里仁为美，择不处仁，焉得知？”</p>
<h2 id="l068-2024年5月7日-星期二">L068-2024年5月7日-星期二</h2>
<p>子曰：“不仁者不可以久处约，不可以长处乐。仁者安仁，知者利仁。”</p>
<h2 id="l069-2024年5月8日-星期三">L069-2024年5月8日-星期三</h2>
<p>子曰：“唯仁者能好人，能恶人。”</p>
<h2 id="l070-2024年5月9日-星期四">L070-2024年5月9日-星期四</h2>
<p>子曰：“苟志于仁矣，无恶也。”</p>
<h2 id="l071-2024年5月10日-星期五">L071-2024年5月10日-星期五</h2>
<p>子曰：“富与贵，是人之所欲也；不以其道得之，不处也。贫与贱，是人之所恶也；不以其道得之，不去也。君子去仁，恶乎成名？君子无终食之间违仁，造次必于是，颠沛必于是。”</p>
<h2 id="l072-2024年5月11日-星期六">L072-2024年5月11日-星期六</h2>
<p>子曰：“我未见好仁者，恶不仁者。好仁者，无以尚之；恶不仁者，其为仁矣，不使不仁者加乎其身，有能一日用其力于仁矣乎？我未见力不足者。盖有之矣，我未之见也。”</p>
<h2 id="l073-2024年5月12日-星期日">L073-2024年5月12日-星期日</h2>
<p>子曰：“人之过也，各于其党。观过，斯知仁矣。”</p>
<h2 id="l074-2024年5月13日-星期一">L074-2024年5月13日-星期一</h2>
<p>子曰：“朝闻道，夕死可矣。”</p>
<h2 id="l075-2024年5月14日-星期二">L075-2024年5月14日-星期二</h2>
<p>子曰：“士志于道，而耻恶衣恶食者，未足与议也。”</p>
<h2 id="l076-2024年5月15日-星期三">L076-2024年5月15日-星期三</h2>
<p>子曰：“君子之于天下也，无适也，无莫也，义之与比。”</p>
<h2 id="l077-2024年5月16日-星期四">L077-2024年5月16日-星期四</h2>
<p>子曰：“君子怀德，小人怀土；君子怀刑，小人怀惠。”</p>
<h2 id="l078-2024年5月17日-星期五">L078-2024年5月17日-星期五</h2>
<p>子曰：“放于利而行，多怨。”</p>
<h2 id="l079-2024年5月18日-星期六">L079-2024年5月18日-星期六</h2>
<p>子曰：“能以礼让为国乎？何有？不能以礼让为国，如礼何？”</p>
<h2 id="l080-2024年5月19日-星期日">L080-2024年5月19日-星期日</h2>
<p>子曰：“不患无位，患所以立；不患莫己知，求为可知也。”</p>
<h2 id="l081-2024年5月20日-星期一">L081-2024年5月20日-星期一</h2>
<p>子曰：“参乎！吾道一以贯之。”曾子曰：“唯。”子出，门人问曰：“何谓也？”曾子曰：“夫子之道，忠恕而已矣。”</p>
<h2 id="l082-2024年5月21日-星期二">L082-2024年5月21日-星期二</h2>
<p>子曰：“君子喻于义，小人喻于利。”</p>
<h2 id="l083-2024年5月22日-星期三">L083-2024年5月22日-星期三</h2>
<p>子曰：“见贤思齐焉，见不贤而内自省也。”</p>
<h2 id="l084-2024年5月23日-星期四">L084-2024年5月23日-星期四</h2>
<p>子曰：“事父母几谏，见志不从，又敬不违，劳而不怨。”</p>
<h2 id="l085-2024年5月24日-星期五">L085-2024年5月24日-星期五</h2>
<p>子曰：“父母在，不远游，游必有方。”</p>
<h2 id="l086-2024年5月25日-星期六">L086-2024年5月25日-星期六</h2>
<p>子曰：“三年无改于父之道，可谓孝矣。”</p>
<h2 id="l087-2024年5月26日-星期日">L087-2024年5月26日-星期日</h2>
<p>子曰：“父母之年，不可不知也。一则以喜，一则以惧。”</p>
<h2 id="l088-2024年5月27日-星期一">L088-2024年5月27日-星期一</h2>
<p>子曰：“古者言之不出，耻躬之不逮也。”</p>
<h2 id="l089-2024年5月28日-星期二">L089-2024年5月28日-星期二</h2>
<p>子曰：“以约失之者鲜矣。”</p>
<h2 id="l090-2024年5月29日-星期三">L090-2024年5月29日-星期三</h2>
<p>子曰：“君子欲讷于言而敏于行。”</p>
<h2 id="l091-2024年5月30日-星期四">L091-2024年5月30日-星期四</h2>
<p>子曰：“德不孤，必有邻。”</p>
<h2 id="l092-2024年5月31日-星期五">L092-2024年5月31日-星期五</h2>
<p>子游曰：“事君数，斯辱矣；朋友数，斯疏矣。”</p>
<h2 id="l093-2024年6月1日-星期六">L093-2024年6月1日-星期六</h2>
<p>子谓公冶长：“可妻也，虽在缧绁之中，非其罪也！”以其子妻之。</p>
<h2 id="l094-2024年6月2日-星期日">L094-2024年6月2日-星期日</h2>
<p>子谓南容：“邦有道不废；邦无道免于刑戮。”以其兄之子妻之。</p>
<h2 id="l095-2024年6月3日-星期一">L095-2024年6月3日-星期一</h2>
<p>子谓子贱：“君子哉若人！鲁无君子者，斯焉取斯？”</p>
<h2 id="l096-2024年6月4日-星期二">L096-2024年6月4日-星期二</h2>
<p>子贡问曰：“赐也何如？”子曰：“女器也。”曰：“何器也？”曰：“瑚琏也。”</p>
<h2 id="l097-2024年6月5日-星期三">L097-2024年6月5日-星期三</h2>
<p>或曰：“雍也仁而不佞。”子曰：“焉用佞？御人以口给，屡憎于人。不知其仁，焉用佞？”</p>
<h2 id="l098-2024年6月6日-星期四">L098-2024年6月6日-星期四</h2>
<p>子使漆雕开仕，对曰：“吾斯之未能信。”子说。</p>
<h2 id="l099-2024年6月7日-星期五">L099-2024年6月7日-星期五</h2>
<p>子曰：“道不行，乘桴浮于海，从我者其由与？”子路闻之喜，子曰：“由也好勇过我，无所取材。”</p>
<h2 id="l100-2024年6月8日-星期六">L100-2024年6月8日-星期六</h2>
<p>孟武伯问：“子路仁乎？”子曰：“不知也。”又问，子曰：“由也，千乘之国，可使治其赋也，不知其仁也。”“求也何如？”子曰：“求也，千室之邑、百乘之家，可使为之宰也，不知其仁也。”“赤也何如？”子曰：“赤也，束带立于朝，可使与宾客言也，不知其仁也。”</p>
<h2 id="l101-2024年6月9日-星期日">L101-2024年6月9日-星期日</h2>
<p>子谓子贡曰：“女与回也孰愈？”对曰：“赐也何敢望回？回也闻一以知十，赐也闻一以知二。”子曰：“弗如也，吾与女弗如也！”</p>
<h2 id="l102-2024年6月10日-星期一">L102-2024年6月10日-星期一</h2>
<p>宰予昼寝，子曰：“朽木不可雕也，粪土之墙不可圬也，于予与何诛？”子曰：“始吾于人也，听其言而信其行；今吾于人也，听其言而观其行。于予与改是。”</p>
<h2 id="l103-2024年6月11日-星期二">L103-2024年6月11日-星期二</h2>
<p>子曰：“吾未见刚者。”或对曰：“申枨。”子曰：“枨也欲，焉得刚？”</p>
<h2 id="l104-2024年6月12日-星期三">L104-2024年6月12日-星期三</h2>
<p>子贡曰：“我不欲人之加诸我也，吾亦欲无加诸人。”子曰：“赐也，非尔所及也。”</p>
<h2 id="l105-2024年6月13日-星期四">L105-2024年6月13日-星期四</h2>
<p>子贡曰：“夫子之文章，可得而闻也；夫子之言性与天道，不可得而闻也。”</p>
<h2 id="l106-2024年6月14日-星期五">L106-2024年6月14日-星期五</h2>
<p>子路有闻，未之能行，唯恐有闻。</p>
<h2 id="l107-2024年6月15日-星期六">L107-2024年6月15日-星期六</h2>
<p>子贡问曰：“孔文子何以谓之文也？”子曰：“敏而好学，不耻下问，是以谓之文也。”</p>
<h2 id="l108-2024年6月16日-星期日">L108-2024年6月16日-星期日</h2>
<p>子谓子产：“有君子之道四焉：其行己也恭，其事上也敬，其养民也惠，其使民也义。”</p>
<h2 id="l109-2024年6月17日-星期一">L109-2024年6月17日-星期一</h2>
<p>子曰：“晏平仲善与人交，久而敬之。”</p>
<h2 id="l110-2024年6月18日-星期二">L110-2024年6月18日-星期二</h2>
<p>子曰：“臧文仲居蔡，山节藻棁，何如其知也？”</p>
<h2 id="l111-2024年6月19日-星期三">L111-2024年6月19日-星期三</h2>
<p>子张问曰：“令尹子文三仕为令尹，无喜色，三已之无愠色，旧令尹之政必以告新令尹，何如？”子曰：“忠矣。”曰：“仁矣乎？”曰：“未知，焉得仁？”“崔子弑齐君，陈文子有马十乘，弃而违之。至于他邦，则曰：’犹吾大夫崔子也。’违之。之一邦，则又曰：’犹吾大夫崔子也。’违之，何如？”子曰：“清矣。”曰：“仁矣乎？”曰：“未知，焉得仁？”</p>
<h2 id="l112-2024年6月20日-星期四">L112-2024年6月20日-星期四</h2>
<p>季文子三思而后行，子闻之曰：“再斯可矣。”</p>
<h2 id="l113-2024年6月21日-星期五">L113-2024年6月21日-星期五</h2>
<p>子曰：“宁武子，邦有道则知，邦无道则愚。其知可及也，其愚不可及也。”</p>
<h2 id="l114-2024年6月22日-星期六">L114-2024年6月22日-星期六</h2>
<p>子在陈，曰：“归与！归与！吾党之小子狂简，斐然成章，不知所以裁之。”</p>
<h2 id="l115-2024年6月23日-星期日">L115-2024年6月23日-星期日</h2>
<p>子曰：“伯夷、叔齐不念旧恶，怨是用希。”</p>
<h2 id="l116-2024年6月24日-星期一">L116-2024年6月24日-星期一</h2>
<p>子曰：“孰谓微生高直？或乞醯焉，乞诸其邻而与之。”</p>
<h2 id="l117-2024年6月25日-星期二">L117-2024年6月25日-星期二</h2>
<p>子曰：“巧言、令色、足恭，左丘明耻之，丘亦耻之。匿怨而友其人，左丘明耻之，丘亦耻之。”</p>
<h2 id="l118-2024年6月26日-星期三">L118-2024年6月26日-星期三</h2>
<p>颜渊、季路侍，子曰：“盍各言尔志？”子路曰：“愿车马衣轻裘，与朋友共，敝之而无憾。”颜渊曰：“愿无伐善，无施劳。”子路曰：“愿闻子之志。”子曰：“老者安之，朋友信之，少者怀之。”</p>
<h2 id="l119-2024年6月27日-星期四">L119-2024年6月27日-星期四</h2>
<p>子曰：“已矣乎！吾未见能见其过而内自讼者也。”</p>
<h2 id="l120-2024年6月28日-星期五">L120-2024年6月28日-星期五</h2>
<p>子曰：“十室之邑，必有忠信如丘者焉，不如丘之好学也。”</p>
<h2 id="l121-2024年6月29日-星期六">L121-2024年6月29日-星期六</h2>
<p>子曰：“雍也可使南面。”</p>
<h2 id="l122-2024年6月30日-星期日">L122-2024年6月30日-星期日</h2>
<p>仲弓问子桑伯子，子曰：“可也，简。”仲弓曰：“居敬而行简，以临其民，不亦可乎？居简而行简，无乃大简乎？”子曰：“雍之言然。”</p>
<h2 id="l123-2024年7月1日-星期一">L123-2024年7月1日-星期一</h2>
<p>哀公问：“弟子孰为好学？”孔子对曰：“有颜回者好学，不迁怒，不贰过，不幸短命死矣，今也则亡，未闻好学者也。”</p>
<h2 id="l124-2024年7月2日-星期二">L124-2024年7月2日-星期二</h2>
<p>子华使于齐，冉子为其母请粟，子曰：“与之釜。”请益，曰：“与之庾。”冉子与之粟五秉。子曰：“赤之适齐也，乘肥马，衣轻裘。吾闻之也，君子周急不继富。”</p>
<h2 id="l125-2024年7月3日-星期三">L125-2024年7月3日-星期三</h2>
<p>原思为之宰，与之粟九百，辞。子曰：“毋，以与尔邻里乡党乎！”</p>
<h2 id="l126-2024年7月4日-星期四">L126-2024年7月4日-星期四</h2>
<p>子谓仲弓曰：“犁牛之子骍且角，虽欲勿用，山川其舍诸？”</p>
<h2 id="l127-2024年7月5日-星期五">L127-2024年7月5日-星期五</h2>
<p>子曰：“回也，其心三月不违仁，其余则日月至焉而已矣。”</p>
<h2 id="l128-2024年7月6日-星期六">L128-2024年7月6日-星期六</h2>
<p>季康子问：“仲由可使从政也与？”子曰：“由也果，于从政乎何有？”曰：“赐也可使从政也与？”曰：“赐也达，于从政乎何有？”曰：“求也可使从政也与？”曰：“求也艺，于从政乎何有？”</p>
<h2 id="l129-2024年7月7日-星期日">L129-2024年7月7日-星期日</h2>
<p>季氏使闵子骞为费宰，闵子骞曰：“善为我辞焉。如有复我者，则吾必在汶上矣。”</p>
<h2 id="l130-2024年7月8日-星期一">L130-2024年7月8日-星期一</h2>
<p>伯牛有疾，子问之，自牖执其手，曰：“亡之，命矣夫！斯人也而有斯疾也！斯人也而有斯疾也！”</p>
<h2 id="l131-2024年7月9日-星期二">L131-2024年7月9日-星期二</h2>
<p>子曰：“贤哉回也！一箪食，一瓢饮，在陋巷，人不堪其忧，回也不改其乐。贤哉，回也！”</p>
<h2 id="l132-2024年7月10日-星期三">L132-2024年7月10日-星期三</h2>
<p>冉求曰：“非不说子之道，力不足也。”子曰：“力不足者，中道而废，今女画。”</p>
<h2 id="l133-2024年7月11日-星期四">L133-2024年7月11日-星期四</h2>
<p>子谓子夏曰：“女为君子儒，无为小人儒。”</p>
<h2 id="l134-2024年7月12日-星期五">L134-2024年7月12日-星期五</h2>
<p>子游为武城宰，子曰：“女得人焉尔乎？”曰：“有澹台灭明者，行不由径，非公事，未尝至于偃之室也。”</p>
<h2 id="l135-2024年7月13日-星期六">L135-2024年7月13日-星期六</h2>
<p>子曰：“孟之反不伐，奔而殿，将入门，策其马曰：‘非敢后也，马不进也。’”</p>
<h2 id="l136-2024年7月14日-星期日">L136-2024年7月14日-星期日</h2>
<p>子曰：“不有祝鮀之佞，而有宋朝之美，难乎免于今之世矣。”</p>
<h2 id="l137-2024年7月15日-星期一">L137-2024年7月15日-星期一</h2>
<p>子曰：“谁能出不由户？何莫由斯道也？”</p>
<h2 id="l138-2024年7月16日-星期二">L138-2024年7月16日-星期二</h2>
<p>子曰：“质胜文则野，文胜质则史。文质彬彬，然后君子。”</p>
<h2 id="l139-2024年7月17日-星期三">L139-2024年7月17日-星期三</h2>
<p>子曰：“人之生也直，罔之生也幸而免。”</p>
<h2 id="l140-2024年7月18日-星期四">L140-2024年7月18日-星期四</h2>
<p>子曰：“知之者不如好之者，好之者不如乐之者。”</p>
<h2 id="l141-2024年7月19日-星期五">L141-2024年7月19日-星期五</h2>
<p>子曰：“中人以上，可以语上也；中人以下，不可以语上也。”</p>
<h2 id="l142-2024年7月20日-星期六">L142-2024年7月20日-星期六</h2>
<p>樊迟问知，子曰：“务民之义，敬鬼神而远之，可谓知矣。”问仁，曰：“仁者先难而后获，可谓仁矣。”</p>
<h2 id="l143-2024年7月21日-星期日">L143-2024年7月21日-星期日</h2>
<p>子曰：“知者乐水，仁者乐山。知者动，仁者静。知者乐，仁者寿。”</p>
<h2 id="l144-2024年7月22日-星期一">L144-2024年7月22日-星期一</h2>
<p>子曰：“齐一变至于鲁，鲁一变至于道。”</p>
<h2 id="l145-2024年7月23日-星期二">L145-2024年7月23日-星期二</h2>
<p>子曰：“觚不觚，觚哉！觚哉！”</p>
<h2 id="l146-2024年7月24日-星期三">L146-2024年7月24日-星期三</h2>
<p>宰我问曰：“仁者，虽告之曰：’井有仁焉。’其从之也？”子曰：“何为其然也？君子可逝也，不可陷也；可欺也，不可罔也。”</p>
<h2 id="l147-2024年7月25日-星期四">L147-2024年7月25日-星期四</h2>
<p>子曰：“君子博学于文，约之以礼，亦可以弗畔矣夫。”</p>
<h2 id="l148-2024年7月26日-星期五">L148-2024年7月26日-星期五</h2>
<p>子见南子，子路不说，夫子矢之曰：“予所否者，天厌之！天厌之！”</p>
<h2 id="l149-2024年7月27日-星期六">L149-2024年7月27日-星期六</h2>
<p>子曰：“中庸之为德也，其至矣乎！民鲜久矣。”</p>
<h2 id="l150-2024年7月28日-星期日">L150-2024年7月28日-星期日</h2>
<p>子贡曰：“如有博施于民而能济众，何如？可谓仁乎？”子曰：“何事于仁，必也圣乎！尧、舜其犹病诸！夫仁者，己欲立而立人，己欲达而达人。能近取譬，可谓仁之方也已。”</p>
<h2 id="l151-2024年7月29日-星期一">L151-2024年7月29日-星期一</h2>
<p>子曰：“述而不作，信而好古，窃比于我老彭。”</p>
<h2 id="l152-2024年7月30日-星期二">L152-2024年7月30日-星期二</h2>
<p>子曰：“默而识之，学而不厌，诲人不倦，何有于我哉？”</p>
<h2 id="l153-2024年7月31日-星期三">L153-2024年7月31日-星期三</h2>
<p>子曰：“德之不修，学之不讲，闻义不能徙，不善不能改，是吾忧也。”</p>
<h2 id="l154-2024年8月1日-星期四">L154-2024年8月1日-星期四</h2>
<p>子之燕居，申申如也，夭夭如也。</p>
<h2 id="l155-2024年8月2日-星期五">L155-2024年8月2日-星期五</h2>
<p>子曰：“甚矣吾衰也！久矣吾不复梦见周公。”</p>
<h2 id="l156-2024年8月3日-星期六">L156-2024年8月3日-星期六</h2>
<p>子曰：“志于道，据于德，依于仁，游于艺。”</p>
<h2 id="l157-2024年8月4日-星期日">L157-2024年8月4日-星期日</h2>
<p>子曰：“自行束脩以上，吾未尝无诲焉。”</p>
<h2 id="l158-2024年8月5日-星期一">L158-2024年8月5日-星期一</h2>
<p>子曰：“不愤不启，不悱不发，举一隅不以三隅反，则不复也。”</p>
<h2 id="l159-2024年8月6日-星期二">L159-2024年8月6日-星期二</h2>
<p>子食于有丧者之侧，未尝饱也。</p>
<h2 id="l160-2024年8月7日-星期三">L160-2024年8月7日-星期三</h2>
<p>子于是日哭，则不歌。</p>
<h2 id="l161-2024年8月8日-星期四">L161-2024年8月8日-星期四</h2>
<p>子谓颜渊曰：“用之则行，舍之则藏，惟我与尔有是夫！”子路曰：“子行三军，则谁与？”子曰：“暴虎冯河，死而无悔者，吾不与也。必也临事而惧，好谋而成者也。”</p>
<h2 id="l162-2024年8月9日-星期五">L162-2024年8月9日-星期五</h2>
<p>子曰：“富而可求也，虽执鞭之士，吾亦为之。如不可求，从吾所好。”</p>
<h2 id="l163-2024年8月10日-星期六">L163-2024年8月10日-星期六</h2>
<p>子之所慎：斋，战，疾。</p>
<h2 id="l164-2024年8月11日-星期日">L164-2024年8月11日-星期日</h2>
<p>子在齐闻《韶》，三月不知肉味，曰：“不图为乐之至於斯也。”</p>
<h2 id="l165-2024年8月12日-星期一">L165-2024年8月12日-星期一</h2>
<p>冉有曰：“夫子为卫君乎？”子贡曰：“诺，吾将问之。”入，曰：“伯夷、叔齐何人也？”曰：“古之贤人也。”曰：“怨乎？”曰：“求仁而得仁，又何怨？”出，曰：“夫子不为也。”</p>
<h2 id="l166-2024年8月13日-星期二">L166-2024年8月13日-星期二</h2>
<p>子曰：“饭疏食饮水，曲肱而枕之，乐亦在其中矣。不义而富且贵，于我如浮云。”</p>
<h2 id="l167-2024年8月14日-星期三">L167-2024年8月14日-星期三</h2>
<p>子曰：“加我数年，五十以学《易》，可以无大过矣。”</p>
<h2 id="l168-2024年8月15日-星期四">L168-2024年8月15日-星期四</h2>
<p>子所雅言，《诗》、《书》、执礼，皆雅言也。</p>
<h2 id="l169-2024年8月16日-星期五">L169-2024年8月16日-星期五</h2>
<p>叶公问孔子于子路，子路不对。子曰：“女奚不曰：其为人也，发愤忘食，乐以忘忧，不知老之将至云尔。”</p>
<h2 id="l170-2024年8月17日-星期六">L170-2024年8月17日-星期六</h2>
<p>子曰：“我非生而知之者，好古，敏以求之者也。”</p>
<h2 id="l171-2024年8月18日-星期日">L171-2024年8月18日-星期日</h2>
<p>子不语怪、力、乱、神。</p>
<h2 id="l172-2024年8月19日-星期一">L172-2024年8月19日-星期一</h2>
<p>子曰：“三人行，必有我师焉。择其善者而从之，其不善者而改之。”</p>
<h2 id="l173-2024年8月20日-星期二">L173-2024年8月20日-星期二</h2>
<p>子曰：“天生德于予，桓魋其如予何？”</p>
<h2 id="l174-2024年8月21日-星期三">L174-2024年8月21日-星期三</h2>
<p>子曰：“二三子以我为隐乎？吾无隐乎尔！吾无行而不与二三子者，是丘也。”</p>
<h2 id="l175-2024年8月22日-星期四">L175-2024年8月22日-星期四</h2>
<p>子以四教：文，行，忠，信。</p>
<h2 id="l176-2024年8月23日-星期五">L176-2024年8月23日-星期五</h2>
<p>子曰：“圣人，吾不得而见之矣；得见君子者斯可矣。”子曰：“善人，吾不得而见之矣，得见有恒者斯可矣。亡而为有，虚而为盈，约而为泰，难乎有恒矣。”</p>
<h2 id="l177-2024年8月24日-星期六">L177-2024年8月24日-星期六</h2>
<p>子钓而不纲，弋不射宿。</p>
<h2 id="l178-2024年8月25日-星期日">L178-2024年8月25日-星期日</h2>
<p>子曰：“盖有不知而作之者，我无是也。多闻，择其善者而从之；多见而识之，知之次也。”</p>
<h2 id="l179-2024年8月26日-星期一">L179-2024年8月26日-星期一</h2>
<p>互乡难与言，童子见，门人惑。子曰：“与其进也，不与其退也，唯何甚？人洁己以进，与其洁也，不保其往也。”</p>
<h2 id="l180-2024年8月27日-星期二">L180-2024年8月27日-星期二</h2>
<p>子曰：“仁远乎哉？我欲仁，斯仁至矣。”</p>
<h2 id="l181-2024年8月28日-星期三">L181-2024年8月28日-星期三</h2>
<p>陈司败问：“昭公知礼乎？”孔子曰：“知礼。”孔子退，揖巫马期而进之，曰：“吾闻君子不党，君子亦党乎？君取于吴，为同姓，谓之吴孟子。君而知礼，孰不知礼？”巫马期以告，子曰：“丘也幸，苟有过，人必知之。”</p>
<h2 id="l182-2024年8月29日-星期四">L182-2024年8月29日-星期四</h2>
<p>子与人歌而善，必使反之，而后和之。</p>
<h2 id="l183-2024年8月30日-星期五">L183-2024年8月30日-星期五</h2>
<p>子曰：“文，莫吾犹人也。躬行君子，则吾未之有得。”</p>
<h2 id="l184-2024年8月31日-星期六">L184-2024年8月31日-星期六</h2>
<p>子曰：“若圣与仁，则吾岂敢？抑为之不厌，诲人不倦，则可谓云尔已矣。”公西华曰：“正唯弟子不能学也。”</p>
<h2 id="l185-2024年9月1日-星期日">L185-2024年9月1日-星期日</h2>
<p>子疾病，子路请祷。子曰：“有诸？”子路对曰：“有之。《诔》曰：‘祷尔于上下神祇。’”子曰：“丘之祷久矣。”</p>
<h2 id="l186-2024年9月2日-星期一">L186-2024年9月2日-星期一</h2>
<p>子曰：“奢则不孙，俭则固。与其不孙也，宁固。”</p>
<h2 id="l187-2024年9月3日-星期二">L187-2024年9月3日-星期二</h2>
<p>子曰：“君子坦荡荡，小人长戚戚。”</p>
<h2 id="l188-2024年9月4日-星期三">L188-2024年9月4日-星期三</h2>
<p>子温而厉，威而不猛，恭而安。</p>
<h2 id="l189-2024年9月5日-星期四">L189-2024年9月5日-星期四</h2>
<p>子曰：“泰伯，其可谓至德也已矣。三以天下让，民无得而称焉。”</p>
<h2 id="l190-2024年9月6日-星期五">L190-2024年9月6日-星期五</h2>
<p>子曰：“恭而无礼则劳；慎而无礼则葸；勇而无礼则乱；直而无礼则绞。君子笃于亲，则民兴于仁；故旧不遗，则民不偷。”</p>
<h2 id="l191-2024年9月7日-星期六">L191-2024年9月7日-星期六</h2>
<p>曾子有疾，召门弟子曰：“启予足，启予手。《诗》云：’战战兢兢，如临深渊，如履薄冰。’而今而后，吾知免夫，小子！”</p>
<h2 id="l192-2024年9月8日-星期日">L192-2024年9月8日-星期日</h2>
<p>曾子有疾，孟敬子问之。曾子言曰：“鸟之将死，其鸣也哀；人之将死，其言也善。君子所贵乎道者三：动容貌，斯远暴慢矣；正颜色，斯近信矣；出辞气，斯远鄙倍矣。笾豆之事，则有司存。”</p>
<h2 id="l193-2024年9月9日-星期一">L193-2024年9月9日-星期一</h2>
<p>曾子曰：“以能问于不能；以多问于寡；有若无，实若虚，犯而不校。昔者吾友尝从事于斯矣。”</p>
<h2 id="l194-2024年9月10日-星期二">L194-2024年9月10日-星期二</h2>
<p>曾子曰：“可以托六尺之孤，可以寄百里之命，临大节而不可夺也。君子人与？君子人也。”</p>
<h2 id="l195-2024年9月11日-星期三">L195-2024年9月11日-星期三</h2>
<p>曾子曰：“士不可以不弘毅，任重而道远。仁以为己任，不亦重乎？死而后已，不亦远乎？”</p>
<h2 id="l196-2024年9月12日-星期四">L196-2024年9月12日-星期四</h2>
<p>子曰：“兴于《诗》，立于礼，成于乐。”</p>
<h2 id="l197-2024年9月13日-星期五">L197-2024年9月13日-星期五</h2>
<p>子曰：“民可，使由之；不可，使知之。”</p>
<h2 id="l198-2024年9月14日-星期六">L198-2024年9月14日-星期六</h2>
<p>子曰：“好勇疾贫，乱也。人而不仁，疾之已甚，乱也。”</p>
<h2 id="l199-2024年9月15日-星期日">L199-2024年9月15日-星期日</h2>
<p>子曰：“如有周公之才之美，使骄且吝，其余不足观也已。”</p>
<h2 id="l200-2024年9月16日-星期一">L200-2024年9月16日-星期一</h2>
<p>子曰：“三年学，不至于谷，不易得也。”</p>
<h2 id="l201-2024年9月17日-星期二">L201-2024年9月17日-星期二</h2>
<p>子曰：“笃信好学，守死善道。危邦不入，乱邦不居。天下有道则见，无道则隐。邦有道，贫且贱焉，耻也；邦无道，富且贵焉，耻也。”</p>
<h2 id="l202-2024年9月18日-星期三">L202-2024年9月18日-星期三</h2>
<p>子曰：“不在其位，不谋其政。”</p>
<h2 id="l203-2024年9月19日-星期四">L203-2024年9月19日-星期四</h2>
<p>子曰：“师挚之始，《关雎》之乱，洋洋乎盈耳哉！”</p>
<h2 id="l204-2024年9月20日-星期五">L204-2024年9月20日-星期五</h2>
<p>子曰：“狂而不直，侗而不愿，悾悾而不信，吾不知之矣。”</p>
<h2 id="l205-2024年9月21日-星期六">L205-2024年9月21日-星期六</h2>
<p>子曰：“学如不及，犹恐失之。”</p>
<h2 id="l206-2024年9月22日-星期日">L206-2024年9月22日-星期日</h2>
<p>子曰：“巍巍乎！舜、禹之有天下也而不与焉。”</p>
<h2 id="l207-2024年9月23日-星期一">L207-2024年9月23日-星期一</h2>
<p>子曰：“大哉尧之为君也！巍巍乎，唯天为大，唯尧则之。荡荡乎，民无能名焉。巍巍乎其有成功也，焕乎其有文章！”</p>
<h2 id="l208-2024年9月24日-星期二">L208-2024年9月24日-星期二</h2>
<p>舜有臣五人而天下治。武王曰：“予有乱臣十人。”孔子曰：“才难，不其然乎？唐虞之际，于斯为盛；有妇人焉，九人而已。三分天下有其二，以服事殷。周之德，其可谓至德也已矣。”</p>
<h2 id="l209-2024年9月25日-星期三">L209-2024年9月25日-星期三</h2>
<p>子曰：“禹，吾无间然矣。菲饮食而致孝乎鬼神，恶衣服而致美乎黼冕，卑宫室而尽力乎沟洫。禹，吾无间然矣。”</p>
<h2 id="l210-2024年9月26日-星期四">L210-2024年9月26日-星期四</h2>
<p>子罕言利，与命与仁。</p>
<h2 id="l211-2024年9月27日-星期五">L211-2024年9月27日-星期五</h2>
<p>达巷党人曰：“大哉孔子！博学而无所成名。”子闻之，谓门弟子曰：“吾何执？执御乎，执射乎？吾执御矣。”</p>
<h2 id="l212-2024年9月28日-星期六">L212-2024年9月28日-星期六</h2>
<p>子曰：“麻冕，礼也；今也纯，俭，吾从众。拜下，礼也；今拜乎上，泰也；虽违众，吾从下。”</p>
<h2 id="l213-2024年9月29日-星期日">L213-2024年9月29日-星期日</h2>
<p>子绝四：毋意、毋必、毋固、毋我。</p>
<h2 id="l214-2024年9月30日-星期一">L214-2024年9月30日-星期一</h2>
<p>子畏于匡，曰：“文王既没，文不在兹乎？天之将丧斯文也，后死者不得与于斯文也；天之未丧斯文也，匡人其如予何？”</p>
<h2 id="l215-2024年10月1日-星期二">L215-2024年10月1日-星期二</h2>
<p>太宰问于子贡曰：“夫子圣者与，何其多能也？”子贡曰：“固天纵之将圣，又多能也。”子闻之，曰：“太宰知我乎？吾少也贱，故多能鄙事。君子多乎哉？不多也。”</p>
<h2 id="l216-2024年10月2日-星期三">L216-2024年10月2日-星期三</h2>
<p>牢曰：“子云：‘吾不试，故艺。’”</p>
<h2 id="l217-2024年10月3日-星期四">L217-2024年10月3日-星期四</h2>
<p>子曰：“吾有知乎哉？无知也。有鄙夫问于我，空空如也。我叩其两端而竭焉。”</p>
<h2 id="l218-2024年10月4日-星期五">L218-2024年10月4日-星期五</h2>
<p>子曰：“凤鸟不至，河不出图，吾已矣夫！”</p>
<h2 id="l219-2024年10月5日-星期六">L219-2024年10月5日-星期六</h2>
<p>子见齐衰者、冕衣裳者与瞽者，见之，虽少，必作，过之必趋。</p>
<h2 id="l220-2024年10月6日-星期日">L220-2024年10月6日-星期日</h2>
<p>颜渊喟然叹曰：“仰之弥高，钻之弥坚。瞻之在前，忽焉在后。夫子循循然善诱人，博我以文，约我以礼，欲罢不能。既竭吾才，如有所立卓尔，虽欲从之，末由也已。”</p>
<h2 id="l221-2024年10月7日-星期一">L221-2024年10月7日-星期一</h2>
<p>子疾病，子路使门人为臣。病间，曰：“久矣哉，由之行诈也！无臣而为有臣，吾谁欺？欺天乎？且予与其死于臣之手也，无宁死于二三子之手乎！且予纵不得大葬，予死于道路乎？”</p>
<h2 id="l222-2024年10月8日-星期二">L222-2024年10月8日-星期二</h2>
<p>子贡曰：“有美玉于斯，韫椟而藏诸？求善贾而沽诸？”子曰：“沽之哉，沽之哉！我待贾者也。”</p>
<h2 id="l223-2024年10月9日-星期三">L223-2024年10月9日-星期三</h2>
<p>子欲居九夷。或曰：“陋，如之何？”子曰：“君子居之，何陋之有！”</p>
<h2 id="l224-2024年10月10日-星期四">L224-2024年10月10日-星期四</h2>
<p>子曰：“吾自卫反鲁，然后乐正，《雅》《颂》各得其所。”</p>
<h2 id="l225-2024年10月11日-星期五">L225-2024年10月11日-星期五</h2>
<p>子曰：“出则事公卿，入则事父兄，丧事不敢不勉，不为酒困，何有于我哉？”</p>
<h2 id="l226-2024年10月12日-星期六">L226-2024年10月12日-星期六</h2>
<p>子在川上曰：“逝者如斯夫！不舍昼夜。”</p>
<h2 id="l227-2024年10月13日-星期日">L227-2024年10月13日-星期日</h2>
<p>子曰：“吾未见好德如好色者也。”</p>
<h2 id="l228-2024年10月14日-星期一">L228-2024年10月14日-星期一</h2>
<p>子曰：“譬如为山，未成一篑，止，吾止也；譬如平地，虽覆一篑，进，吾往也。”</p>
<h2 id="l229-2024年10月15日-星期二">L229-2024年10月15日-星期二</h2>
<p>子曰：“语之而不惰者，其回也与！”</p>
<h2 id="l230-2024年10月16日-星期三">L230-2024年10月16日-星期三</h2>
<p>子谓颜渊，曰：“惜乎！吾见其进也，未见其止也。”</p>
<h2 id="l231-2024年10月17日-星期四">L231-2024年10月17日-星期四</h2>
<p>子曰：“苗而不秀者有矣夫，秀而不实者有矣夫。”</p>
<h2 id="l232-2024年10月18日-星期五">L232-2024年10月18日-星期五</h2>
<p>子曰：“后生可畏，焉知来者之不如今也？四十、五十而无闻焉，斯亦不足畏也已。”</p>
<h2 id="l233-2024年10月19日-星期六">L233-2024年10月19日-星期六</h2>
<p>子曰：“法语之言，能无从乎？改之为贵。巽与之言，能无说乎？绎之为贵。说而不绎，从而不改，吾末如之何也已矣。”</p>
<h2 id="l234-2024年10月20日-星期日">L234-2024年10月20日-星期日</h2>
<p>子曰：“主忠信。毋友不如己者，过，则勿惮改。”</p>
<h2 id="l235-2024年10月21日-星期一">L235-2024年10月21日-星期一</h2>
<p>子曰：“三军可夺帅也，匹夫不可夺志也。”</p>
<h2 id="l236-2024年10月22日-星期二">L236-2024年10月22日-星期二</h2>
<p>子曰：“衣敝缊袍，与衣狐貉者立而不耻者，其由也与！‘不忮不求，何用不臧？’”子路终身诵之，子曰：“是道也，何足以臧？”</p>
<h2 id="l237-2024年10月23日-星期三">L237-2024年10月23日-星期三</h2>
<p>子曰：“岁寒，然后知松柏之后凋也。”</p>
<h2 id="l238-2024年10月24日-星期四">L238-2024年10月24日-星期四</h2>
<p>子曰：“知者不惑，仁者不忧，勇者不惧。”</p>
<h2 id="l239-2024年10月25日-星期五">L239-2024年10月25日-星期五</h2>
<p>子曰：“可与共学，未可与适道；可与适道，未可与立；可与立，未可与权。”</p>
<h2 id="l240-2024年10月26日-星期六">L240-2024年10月26日-星期六</h2>
<p>“唐棣之华，偏其反而。岂不尔思？室是远尔。”子曰：“未之思也，夫何远之有。”</p>
<h2 id="l241-2024年10月27日-星期日">L241-2024年10月27日-星期日</h2>
<p>孔子于乡党，恂恂如也，似不能言者；其在宗庙朝庭，便便言，唯谨尔。</p>
<h2 id="l242-2024年10月28日-星期一">L242-2024年10月28日-星期一</h2>
<p>朝，与下大夫言，侃侃如也；与上大夫言，訚訚如也。君在，踧踖如也，与与如也。</p>
<h2 id="l243-2024年10月29日-星期二">L243-2024年10月29日-星期二</h2>
<p>君召使摈，色勃如也，足躩如也。揖所与立，左右手，衣前后襜如也。趋进，翼如也。宾退，必复命曰：“宾不顾矣。”</p>
<h2 id="l244-2024年10月30日-星期三">L244-2024年10月30日-星期三</h2>
<p>入公门，鞠躬如也，如不容。立不中门，行不履阈。过位，色勃如也，足躩如也，其言似不足者。摄齐升堂，鞠躬如也，屏气似不息者。出，降一等，逞颜色，怡怡如也；没阶，趋进，翼如也；复其位，踧踖如也。</p>
<h2 id="l245-2024年10月31日-星期四">L245-2024年10月31日-星期四</h2>
<p>执圭，鞠躬如也，如不胜。上如揖，下如授。勃如战色，足蹜蹜如有循。享礼，有容色。私觌，愉愉如也。</p>
<h2 id="l246-2024年11月1日-星期五">L246-2024年11月1日-星期五</h2>
<p>君子不以绀緅饰，红紫不以为亵服。当暑袗絺绤，必表而出之。缁衣羔裘，素衣麑裘，黄衣狐裘。亵裘长，短右袂。必有寝衣，长一身有半。狐貉之厚以居。去丧，无所不佩。非帷裳，必杀之。羔裘玄冠不以吊。吉月，必朝服而朝。</p>
<h2 id="l247-2024年11月2日-星期六">L247-2024年11月2日-星期六</h2>
<p>齐，必有明衣，布。齐必变食，居必迁坐。</p>
<h2 id="l248-2024年11月3日-星期日">L248-2024年11月3日-星期日</h2>
<p>食不厌精，脍不厌细。食饐而餲，鱼馁而肉败，不食；色恶，不食；臭恶，不食；失饪，不食；不时，不食；割不正，不食；不得其酱，不食。肉虽多，不使胜食气。唯酒无量，不及乱。沽酒市脯，不食。不撤姜食，不多食。</p>
<h2 id="l249-2024年11月4日-星期一">L249-2024年11月4日-星期一</h2>
<p>祭于公，不宿肉。祭肉不出三日，出三日不食之矣。</p>
<h2 id="l250-2024年11月5日-星期二">L250-2024年11月5日-星期二</h2>
<p>食不语，寝不言。</p>
<h2 id="l251-2024年11月6日-星期三">L251-2024年11月6日-星期三</h2>
<p>虽疏食菜羹，瓜祭，必齐如也。</p>
<h2 id="l252-2024年11月7日-星期四">L252-2024年11月7日-星期四</h2>
<p>席不正，不坐。</p>
<h2 id="l253-2024年11月8日-星期五">L253-2024年11月8日-星期五</h2>
<p>乡人饮酒，杖者出，斯出矣。</p>
<h2 id="l254-2024年11月9日-星期六">L254-2024年11月9日-星期六</h2>
<p>乡人傩，朝服而立于阼阶。</p>
<h2 id="l255-2024年11月10日-星期日">L255-2024年11月10日-星期日</h2>
<p>问人于他邦，再拜而送之。</p>
<h2 id="l256-2024年11月11日-星期一">L256-2024年11月11日-星期一</h2>
<p>康子馈药，拜而受之。曰：“丘未达，不敢尝。”</p>
<h2 id="l257-2024年11月12日-星期二">L257-2024年11月12日-星期二</h2>
<p>厩焚，子退朝，曰：“伤人乎？”不问马。</p>
<h2 id="l258-2024年11月13日-星期三">L258-2024年11月13日-星期三</h2>
<p>君赐食，必正席先尝之；君赐腥，必熟而荐之；君赐生，必畜之。侍食于君，君祭，先饭。</p>
<h2 id="l259-2024年11月14日-星期四">L259-2024年11月14日-星期四</h2>
<p>疾，君视之，东首，加朝服，拖绅。</p>
<h2 id="l260-2024年11月15日-星期五">L260-2024年11月15日-星期五</h2>
<p>君命召，不俟驾行矣。</p>
<h2 id="l261-2024年11月16日-星期六">L261-2024年11月16日-星期六</h2>
<p>入太庙，每事问。</p>
<h2 id="l262-2024年11月17日-星期日">L262-2024年11月17日-星期日</h2>
<p>朋友死，无所归，曰：“于我殡。”</p>
<h2 id="l263-2024年11月18日-星期一">L263-2024年11月18日-星期一</h2>
<p>朋友之馈，虽车马，非祭肉，不拜。</p>
<h2 id="l264-2024年11月19日-星期二">L264-2024年11月19日-星期二</h2>
<p>寝不尸，居不容。</p>
<h2 id="l265-2024年11月20日-星期三">L265-2024年11月20日-星期三</h2>
<p>见齐衰者，虽狎，必变。见冕者与瞽者，虽亵，必以貌。凶服者式之，式负版者。有盛馔，必变色而作。迅雷风烈，必变。</p>
<h2 id="l266-2024年11月21日-星期四">L266-2024年11月21日-星期四</h2>
<p>升车，必正立，执绥。车中不内顾，不疾言，不亲指。</p>
<h2 id="l267-2024年11月22日-星期五">L267-2024年11月22日-星期五</h2>
<p>色斯举矣，翔而后集。曰：“山梁雌雉，时哉时哉！”子路共之，三嗅而作。</p>
<h2 id="l268-2024年11月23日-星期六">L268-2024年11月23日-星期六</h2>
<p>子曰：“先进于礼乐，野人也；后进于礼乐，君子也。如用之，则吾从先进。”</p>
<h2 id="l269-2024年11月24日-星期日">L269-2024年11月24日-星期日</h2>
<p>子曰：“从我于陈、蔡者，皆不及门也。”</p>
<h2 id="l270-2024年11月25日-星期一">L270-2024年11月25日-星期一</h2>
<p>德行：颜渊，闵子骞，冉伯牛，仲弓。言语：宰我，子贡。政事：冉有，季路。文学：子游，子夏。</p>
<h2 id="l271-2024年11月26日-星期二">L271-2024年11月26日-星期二</h2>
<p>子曰：“回也非助我者也，于吾言无所不说。”</p>
<h2 id="l272-2024年11月27日-星期三">L272-2024年11月27日-星期三</h2>
<p>子曰：“孝哉闵子骞！人不间于其父母昆弟之言。”</p>
<h2 id="l273-2024年11月28日-星期四">L273-2024年11月28日-星期四</h2>
<p>南容三复白圭，孔子以其兄之子妻之。</p>
<h2 id="l274-2024年11月29日-星期五">L274-2024年11月29日-星期五</h2>
<p>季康子问：“弟子孰为好学？”孔子对曰：“有颜回者好学，不幸短命死矣，今也则亡。”</p>
<h2 id="l275-2024年11月30日-星期六">L275-2024年11月30日-星期六</h2>
<p>颜渊死，颜路请子之车以为之椁。子曰：“才不才，亦各言其子也。鲤也死，有棺而无椁，吾不徒行以为之椁。以吾从大夫之后，不可徒行也。”</p>
<h2 id="l276-2024年12月1日-星期日">L276-2024年12月1日-星期日</h2>
<p>颜渊死。子曰：“噫！天丧予！天丧予！”</p>
<h2 id="l277-2024年12月2日-星期一">L277-2024年12月2日-星期一</h2>
<p>颜渊死，子哭之恸，从者曰：“子恸矣！”曰：“有恸乎？非夫人之为恸而谁为？”</p>
<h2 id="l278-2024年12月3日-星期二">L278-2024年12月3日-星期二</h2>
<p>颜渊死，门人欲厚葬之，子曰：“不可。”门人厚葬之，子曰：“回也视予犹父也，予不得视犹子也。非我也，夫二三子也！”</p>
<h2 id="l279-2024年12月4日-星期三">L279-2024年12月4日-星期三</h2>
<p>季路问事鬼神，子曰：“未能事人，焉能事鬼？”曰：“敢问死。”曰：“未知生，焉知死？”</p>
<h2 id="l280-2024年12月5日-星期四">L280-2024年12月5日-星期四</h2>
<p>闵子侍侧，訚訚如也；子路，行行如也；冉有、子贡，侃侃如也。子乐。“若由也，不得其死然。”</p>
<h2 id="l281-2024年12月6日-星期五">L281-2024年12月6日-星期五</h2>
<p>鲁人为长府，闵子骞曰：“仍旧贯如之何？何必改作？”子曰：“夫人不言，言必有中。”</p>
<h2 id="l282-2024年12月7日-星期六">L282-2024年12月7日-星期六</h2>
<p>子曰：“由之瑟奚为于丘之门？”门人不敬子路，子曰：“由也升堂矣，未入于室也。”</p>
<h2 id="l283-2024年12月8日-星期日">L283-2024年12月8日-星期日</h2>
<p>子贡问：“师与商也孰贤？”子曰：“师也过，商也不及。”曰：“然则师愈与？”子曰：“过犹不及。”</p>
<h2 id="l284-2024年12月9日-星期一">L284-2024年12月9日-星期一</h2>
<p>季氏富于周公，而求也为之聚敛而附益之。子曰：“非吾徒也，小子鸣鼓而攻之可也。”</p>
<h2 id="l285-2024年12月10日-星期二">L285-2024年12月10日-星期二</h2>
<p>柴也愚，参也鲁，师也辟，由也喭。</p>
<h2 id="l286-2024年12月11日-星期三">L286-2024年12月11日-星期三</h2>
<p>子曰：“回也其庶乎，屡空。赐不受命而货殖焉，亿则屡中。”</p>
<h2 id="l287-2024年12月12日-星期四">L287-2024年12月12日-星期四</h2>
<p>子张问善人之道，子曰：“不践迹，亦不入于室。”</p>
<h2 id="l288-2024年12月13日-星期五">L288-2024年12月13日-星期五</h2>
<p>子曰：“论笃是与，君子者乎，色庄者乎？”</p>
<h2 id="l289-2024年12月14日-星期六">L289-2024年12月14日-星期六</h2>
<p>子路问：“闻斯行诸？”子曰：“有父兄在，如之何其闻斯行之？”冉有问：“闻斯行诸？”子曰：“闻斯行之。公西华曰：“由也问闻斯行诸，子曰‘有父兄在’；求也问闻斯行诸，子曰‘闻斯行之’赤也惑，敢问。”子曰：“求也退，故进之；由也兼人，故退之。”</p>
<h2 id="l290-2024年12月15日-星期日">L290-2024年12月15日-星期日</h2>
<p>子畏于匡，颜渊后。子曰：“吾以女为死矣！”曰：“子在，回何敢死！”</p>
<h2 id="l291-2024年12月16日-星期一">L291-2024年12月16日-星期一</h2>
<p>季子然问：“仲由、冉求可谓大臣与？”子曰：“吾以子为异之问，曾由与求之问。所谓大臣者，以道事君，不可则止。今由与求也，可谓具臣矣。”曰：“然则从之者与？”子曰：“弑父与君，亦不从也。”</p>
<h2 id="l292-2024年12月17日-星期二">L292-2024年12月17日-星期二</h2>
<p>子路使子羔为费宰，子曰：“贼夫人之子。”子路曰：“有民人焉，有社稷焉，何必读书然后为学。”子曰：“是故恶夫佞者。”</p>
<h2 id="l293-2024年12月18日-星期三">L293-2024年12月18日-星期三</h2>
<p>子路、曾皙、冉有、公西华侍坐，子曰：“以吾一日长乎尔，毋吾以也。居则曰‘不吾知也’如或知尔，则何以哉？”子路率尔而对曰：“千乘之国，摄乎大国之间，加之以师旅，因之以饥馑，由也为之，比及三年，可使有勇，且知方也。”夫子哂之。“求，尔何如？”对曰：“方六七十，如五六十，求也为之，比及三年，可使足民。如其礼乐，以俟君子。”“赤！尔何如？”对曰：“非曰能之，愿学焉。宗庙之事，如会同，端章甫，愿为小相焉。”“点，尔何如？”鼓瑟希，铿尔，舍瑟而作，对曰：“异乎三子者之撰。”子曰：“何伤乎？亦各言其志也。”曰：“暮春者，春服既成，冠者五六人，童子六七人，浴乎沂，风乎舞雩，咏而归。”夫子喟然叹曰：“吾与点也！”三子者出，曾皙后。曾皙曰：“夫三子者之言何如？”子曰：“亦各言其志也已矣。”曰：“夫子何哂由也？”曰：“为国以礼，其言不让，是故哂之。”“唯求则非邦也与？”“安见方六七十、如五六十而非邦也者？”“唯赤则非邦也与？”“宗庙会同，非诸侯而何？赤也为之小，孰能为之大？”</p>
<h2 id="l294-2024年12月19日-星期四">L294-2024年12月19日-星期四</h2>
<p>颜渊问仁，子曰：“克己复礼为仁。一日克己复礼，天下归仁焉。为仁由己，而由人乎哉？”颜渊曰：“请问其目？”子曰：“非礼勿视，非礼勿听，非礼勿言，非礼勿动。”颜渊曰：“回虽不敏，请事斯语矣。”</p>
<h2 id="l295-2024年12月20日-星期五">L295-2024年12月20日-星期五</h2>
<p>仲弓问仁，子曰：“出门如见大宾，使民如承大祭。己所不欲，勿施于人。在邦无怨，在家无怨。”仲弓曰：“雍虽不敏，请事斯语矣。”</p>
<h2 id="l296-2024年12月21日-星期六">L296-2024年12月21日-星期六</h2>
<p>司马牛问仁，子曰：“仁者，其言也讱。”曰：“其言也讱，斯谓之仁已乎？”子曰：“为之难，言之得无讱乎？”</p>
<h2 id="l297-2024年12月22日-星期日">L297-2024年12月22日-星期日</h2>
<p>司马牛问君子，子曰：“君子不忧不惧。”曰：“不忧不惧，斯谓之君子已乎？”子曰：“内省不疚，夫何忧何惧？”</p>
<h2 id="l298-2024年12月23日-星期一">L298-2024年12月23日-星期一</h2>
<p>司马牛忧曰：“人皆有兄弟，我独亡。”子夏曰：“商闻之矣：死生有命，富贵在天。君子敬而无失，与人恭而有礼，四海之内皆兄弟也。君子何患乎无兄弟也？”</p>
<h2 id="l299-2024年12月24日-星期二">L299-2024年12月24日-星期二</h2>
<p>子张问明，子曰：“浸润之谮，肤受之愬，不行焉，可谓明也已矣；浸润之谮、肤受之愬不行焉，可谓远也已矣。”</p>
<h2 id="l300-2024年12月25日-星期三">L300-2024年12月25日-星期三</h2>
<p>子贡问政，子曰：“足食，足兵，民信之矣。”子贡曰：“必不得已而去，于斯三者何先？”曰：“去兵。”子贡曰：“必不得已而去，于斯二者何先？”曰：“去食。自古皆有死，民无信不立。”</p>
<h2 id="l301-2024年12月26日-星期四">L301-2024年12月26日-星期四</h2>
<p>棘子成曰：“君子质而已矣，何以文为？”子贡曰：“惜乎，夫子之说君子也！驷不及舌。文犹质也，质犹文也。虎豹之鞟犹犬羊之鞟。”</p>
<h2 id="l302-2024年12月27日-星期五">L302-2024年12月27日-星期五</h2>
<p>哀公问于有若曰：“年饥，用不足，如之何？”有若对曰：“盍彻乎？”曰：“二，吾犹不足，如之何其彻也？”对曰：“百姓足，君孰与不足？百姓不足，君孰与足？”</p>
<h2 id="l303-2024年12月28日-星期六">L303-2024年12月28日-星期六</h2>
<p>子张问崇德辨惑，子曰：“主忠信，徙义，崇德也。爱之欲其生，恶之欲其死；既欲其生又欲其死，是惑也。‘诚不以富，亦只以异。’”</p>
<h2 id="l304-2024年12月29日-星期日">L304-2024年12月29日-星期日</h2>
<p>齐景公问政于孔子，孔子对曰：“君君，臣臣，父父，子子。”公曰：“善哉！信如君不君、臣不臣、父不父、子不子，虽有粟，吾得而食诸？”</p>
<h2 id="l305-2024年12月30日-星期一">L305-2024年12月30日-星期一</h2>
<p>子曰：“片言可以折狱者，其由也与？”子路无宿诺。</p>
<h2 id="l306-2024年12月31日-星期二">L306-2024年12月31日-星期二</h2>
<p>子曰：“听讼，吾犹人也。必也使无讼乎。”</p>
<h2 id="l307-2025年1月1日-星期三">L307-2025年1月1日-星期三</h2>
<p>子张问政，子曰：“居之无倦，行之以忠。”</p>
<h2 id="l308-2025年1月2日-星期四">L308-2025年1月2日-星期四</h2>
<p>子曰：“博学于文，约之以礼，亦可以弗畔矣夫。”</p>
<h2 id="l309-2025年1月3日-星期五">L309-2025年1月3日-星期五</h2>
<p>子曰：“君子成人之美，不成人之恶；小人反是。”</p>
<h2 id="l310-2025年1月4日-星期六">L310-2025年1月4日-星期六</h2>
<p>季康子问政于孔子，孔子对曰：“政者，正也。子帅以正，孰敢不正？”</p>
<h2 id="l311-2025年1月5日-星期日">L311-2025年1月5日-星期日</h2>
<p>季康子患盗，问于孔子。孔子对曰：“苟子之不欲，虽赏之不窃。”</p>
<h2 id="l312-2025年1月6日-星期一">L312-2025年1月6日-星期一</h2>
<p>季康子问政于孔子曰：“如杀无道以就有道，何如？”孔子对曰：“子为政，焉用杀？子欲善而民善矣。君子之德风，小人之德草，草上之风必偃。”</p>
<h2 id="l313-2025年1月7日-星期二">L313-2025年1月7日-星期二</h2>
<p>子张问：“士何如斯可谓之达矣？”子曰：“何哉尔所谓达者？”子张对曰：“在邦必闻，在家必闻。”子曰：“是闻也，非达也。夫达也者，质直而好义，察言而观色，虑以下人。在邦必达，在家必达。夫闻也者，色取仁而行违，居之不疑。在邦必闻，在家必闻。”</p>
<h2 id="l314-2025年1月8日-星期三">L314-2025年1月8日-星期三</h2>
<p>樊迟从游于舞雩之下，曰：“敢问崇德、修慝、辨惑。”子曰：“善哉问！先事后得，非崇德与？攻其恶，无攻人之恶，非修慝与？一朝之忿，忘其身，以及其亲，非惑与？”</p>
<h2 id="l315-2025年1月9日-星期四">L315-2025年1月9日-星期四</h2>
<p>樊迟问仁，子曰：“爱人。”问知，子曰：“知人。”樊迟未达，子曰：“举直错诸枉，能使枉者直。”樊迟退，见子夏，曰：“乡也吾见于夫子而问知，子曰：‘举直错诸枉，能使枉者直’，何谓也？”子夏曰：“富哉言乎！舜有天下，选于众，举皋陶，不仁者远矣。汤有天下，选于众，举伊尹，不仁者远矣。”</p>
<h2 id="l316-2025年1月10日-星期五">L316-2025年1月10日-星期五</h2>
<p>子贡问友，子曰：“忠告而善道之，不可则止，毋自辱焉。”</p>
<h2 id="l317-2025年1月11日-星期六">L317-2025年1月11日-星期六</h2>
<p>曾子曰：“君子以文会友，以友辅仁。”</p>
<h2 id="l318-2025年1月12日-星期日">L318-2025年1月12日-星期日</h2>
<p>子路问政，子曰：“先之，劳之。”请益，曰：“无倦。”</p>
<h2 id="l319-2025年1月13日-星期一">L319-2025年1月13日-星期一</h2>
<p>仲弓为季氏宰，问政，子曰：“先有司，赦小过，举贤才。”曰：“焉知贤才而举之？”曰：“举尔所知。尔所不知，人其舍诸？”</p>
<h2 id="l320-2025年1月14日-星期二">L320-2025年1月14日-星期二</h2>
<p>子路曰：“卫君待子而为政，子将奚先？”子曰：“必也正名乎！”子路曰：“有是哉，子之迂也！奚其正？”子曰：“野哉由也！君子于其所不知，盖阙如也。名不正，则言不顺；言不顺，则事不成；事不成，则礼乐不兴；礼乐不兴，则刑罚不中；刑罚不中，则民无所措手足。故君子名之必可言也，言之必可行也。君子于其言，无所苟而已矣。”</p>
<h2 id="l321-2025年1月15日-星期三">L321-2025年1月15日-星期三</h2>
<p>樊迟请学稼，子曰：“吾不如老农。”请学为圃，曰：“吾不如老圃。”樊迟出，子曰：“小人哉樊须也！上好礼，则民莫敢不敬；上好义，则民莫敢不服；上好信，则民莫敢不用情。夫如是，则四方之民襁负其子而至矣，焉用稼？”</p>
<h2 id="l322-2025年1月16日-星期四">L322-2025年1月16日-星期四</h2>
<p>子曰：“诵《诗》三百，授之以政，不达；使于四方，不能专对；虽多，亦奚以为？”</p>
<h2 id="l323-2025年1月17日-星期五">L323-2025年1月17日-星期五</h2>
<p>子曰：“其身正，不令而行；其身不正，虽令不从。”</p>
<h2 id="l324-2025年1月18日-星期六">L324-2025年1月18日-星期六</h2>
<p>子曰：“鲁卫之政，兄弟也。”</p>
<h2 id="l325-2025年1月19日-星期日">L325-2025年1月19日-星期日</h2>
<p>子谓卫公子荆，“善居室。始有，曰：‘苟合矣。’少有，曰：‘苟完矣。’富有，曰：‘苟美矣。’”</p>
<h2 id="l326-2025年1月20日-星期一">L326-2025年1月20日-星期一</h2>
<p>子适卫，冉有仆，子曰：“庶矣哉！”冉有曰：“既庶矣，又何加焉？”曰：“富之。”曰：“既富矣，又何加焉？”曰：“教之。”</p>
<h2 id="l327-2025年1月21日-星期二">L327-2025年1月21日-星期二</h2>
<p>子曰：“苟有用我者，期月而已可也，三年有成。”</p>
<h2 id="l328-2025年1月22日-星期三">L328-2025年1月22日-星期三</h2>
<p>子曰：“’善人为邦百年，亦可以胜残去杀矣。’诚哉是言也！”</p>
<h2 id="l329-2025年1月23日-星期四">L329-2025年1月23日-星期四</h2>
<p>子曰：“如有王者，必世而后仁。”</p>
<h2 id="l330-2025年1月24日-星期五">L330-2025年1月24日-星期五</h2>
<p>子曰：“苟正其身矣，于从政乎何有？不能正其身，如正人何？”</p>
<h2 id="l331-2025年1月25日-星期六">L331-2025年1月25日-星期六</h2>
<p>冉子退朝，子曰：“何晏也？”对曰：“有政。”子曰：“其事也。如有政，虽不吾以，吾其与闻之。”</p>
<h2 id="l332-2025年1月26日-星期日">L332-2025年1月26日-星期日</h2>
<p>定公问：“一言而可以兴邦，有诸？”孔子对曰：“言不可以若是，其几也。人之言曰：’为君难，为臣不易。’如知为君之难也，不几乎一言而兴邦乎？”曰：“一言而丧邦，有诸？”孔子对曰：“言不可以若是其几也。人之言曰：’予无乐乎为君，唯其言而莫予违也。’如其善而莫之违也，不亦善乎？如不善而莫之违也，不几乎一言而丧邦乎？”</p>
<h2 id="l333-2025年1月27日-星期一">L333-2025年1月27日-星期一</h2>
<p>叶公问政，子曰：“近者说，远者来。”</p>
<h2 id="l334-2025年1月28日-星期二">L334-2025年1月28日-星期二</h2>
<p>子夏为莒父宰，问政，子曰：“无欲速，无见小利。欲速则不达，见小利则大事不成。”</p>
<h2 id="l335-2025年1月29日-星期三">L335-2025年1月29日-星期三</h2>
<p>叶公语孔子曰：“吾党有直躬者，其父攘羊，而子证之。”孔子曰：“吾党之直者异于是。父为子隐，子为父隐，直在其中矣。”</p>
<h2 id="l336-2025年1月30日-星期四">L336-2025年1月30日-星期四</h2>
<p>樊迟问仁，子曰：“居处恭，执事敬，与人忠。虽之夷狄，不可弃也。”</p>
<h2 id="l337-2025年1月31日-星期五">L337-2025年1月31日-星期五</h2>
<p>子贡问曰：“何如斯可谓之士矣？”子曰：“行己有耻，使于四方不辱君命，可谓士矣。”曰：“敢问其次。”曰：“宗族称孝焉，乡党称弟焉。”曰：“敢问其次。”曰：“言必信，行必果，硁硁然小人哉！抑亦可以为次矣。”曰：“今之从政者何如？”子曰：“噫！斗筲之人，何足算也！”</p>
<h2 id="l338-2025年2月1日-星期六">L338-2025年2月1日-星期六</h2>
<p>子曰：“不得中行而与之，必也狂狷乎！狂者进取，狷者有所不为也。”</p>
<h2 id="l339-2025年2月2日-星期日">L339-2025年2月2日-星期日</h2>
<p>子曰：“南人有言曰：’人而无恒，不可以作巫医。’善夫！”“不恒其德，或承之羞。”子曰：“不占而已矣。”</p>
<h2 id="l340-2025年2月3日-星期一">L340-2025年2月3日-星期一</h2>
<p>子曰：“君子和而不同，小人同而不和。”</p>
<h2 id="l341-2025年2月4日-星期二">L341-2025年2月4日-星期二</h2>
<p>子贡问曰：“乡人皆好之，何如？”子曰：“未可也。”“乡人皆恶之，何如？”子曰：“未可也。不如乡人之善者好之，其不善者恶之。”</p>
<h2 id="l342-2025年2月5日-星期三">L342-2025年2月5日-星期三</h2>
<p>子曰：“君子易事而难说也，说之不以道不说也，及其使人也器之；小人难事而易说也，说之虽不以道说也，及其使人也求备焉。”</p>
<h2 id="l343-2025年2月6日-星期四">L343-2025年2月6日-星期四</h2>
<p>子曰：“君子泰而不骄，小人骄而不泰。”</p>
<h2 id="l344-2025年2月7日-星期五">L344-2025年2月7日-星期五</h2>
<p>子曰：“刚、毅、木、讷近仁。”</p>
<h2 id="l345-2025年2月8日-星期六">L345-2025年2月8日-星期六</h2>
<p>子路问曰：“何如斯可谓之士矣？”子曰：“切切偲偲，怡怡如也，可谓士矣。朋友切切偲偲，兄弟怡怡。”</p>
<h2 id="l346-2025年2月9日-星期日">L346-2025年2月9日-星期日</h2>
<p>子曰：“善人教民七年，亦可以即戎矣。”</p>
<h2 id="l347-2025年2月10日-星期一">L347-2025年2月10日-星期一</h2>
<p>子曰：“以不教民战，是谓弃之。”</p>
<h2 id="l348-2025年2月11日-星期二">L348-2025年2月11日-星期二</h2>
<p>宪问耻，子曰：“邦有道，谷；邦无道，谷，耻也。”“克、伐、怨、欲不行焉，可以为仁矣？”子曰：“可以为难矣，仁则吾不知也。”</p>
<h2 id="l349-2025年2月12日-星期三">L349-2025年2月12日-星期三</h2>
<p>子曰：“士而怀居，不足以为士矣。”</p>
<h2 id="l350-2025年2月13日-星期四">L350-2025年2月13日-星期四</h2>
<p>子曰：“邦有道，危言危行；邦无道，危行言孙。”</p>
<h2 id="l351-2025年2月14日-星期五">L351-2025年2月14日-星期五</h2>
<p>子曰：“有德者必有言，有言者不必有德。仁者必有勇，勇者不必有仁。”</p>
<h2 id="l352-2025年2月15日-星期六">L352-2025年2月15日-星期六</h2>
<p>南宫适问于孔子曰：“羿善射，奡荡舟，俱不得其死然；禹、稷躬稼而有天下。”夫子不答。南宫适出，子曰：“君子哉若人！尚德哉若人！”</p>
<h2 id="l353-2025年2月16日-星期日">L353-2025年2月16日-星期日</h2>
<p>子曰：“君子而不仁者有矣夫，未有小人而仁者也。”</p>
<h2 id="l354-2025年2月17日-星期一">L354-2025年2月17日-星期一</h2>
<p>子曰：“爱之，能勿劳乎？忠焉，能勿诲乎？”</p>
<h2 id="l355-2025年2月18日-星期二">L355-2025年2月18日-星期二</h2>
<p>子曰：“为命，裨谌草创之，世叔讨论之，行人子羽修饰之，东里子产润色之。”</p>
<h2 id="l356-2025年2月19日-星期三">L356-2025年2月19日-星期三</h2>
<p>或问子产，子曰：“惠人也。”问子西，曰：“彼哉，彼哉！”问管仲，曰：“人也。夺伯氏骈邑三百，饭疏食，没齿无怨言。”</p>
<h2 id="l357-2025年2月20日-星期四">L357-2025年2月20日-星期四</h2>
<p>子曰：“贫而无怨难，富而无骄易。”</p>
<h2 id="l358-2025年2月21日-星期五">L358-2025年2月21日-星期五</h2>
<p>子曰：“孟公绰为赵、魏老则优，不可以为滕、薛大夫。”</p>
<h2 id="l359-2025年2月22日-星期六">L359-2025年2月22日-星期六</h2>
<p>子路问成人，子曰：“若臧武仲之知、公绰之不欲、卞庄子之勇、冉求之艺，文之以礼乐，亦可以为成人矣。”曰：“今之成人者何必然？见利思义，见危授命，久要不忘平生之言，亦可以为成人矣。”</p>
<h2 id="l360-2025年2月23日-星期日">L360-2025年2月23日-星期日</h2>
<p>子问公叔文子于公明贾曰：“信乎，夫子不言，不笑，不取乎？”公明贾对曰：“以告者过也。夫子时然后言，人不厌其言；乐然后笑，人不厌其笑；义然后取，人不厌其取。”子曰：“其然？岂其然乎？”</p>
<h2 id="l361-2025年2月24日-星期一">L361-2025年2月24日-星期一</h2>
<p>子曰：“臧武仲以防求为后于鲁，虽曰不要君，吾不信也。”</p>
<h2 id="l362-2025年2月25日-星期二">L362-2025年2月25日-星期二</h2>
<p>子曰：“晋文公谲而不正，齐桓公正而不谲。”</p>
<h2 id="l363-2025年2月26日-星期三">L363-2025年2月26日-星期三</h2>
<p>子路曰：“桓公杀公子纠，召忽死之，管仲不死，曰未仁乎？”子曰：“桓公九合诸侯不以兵车，管仲之力也。如其仁，如其仁！”</p>
<h2 id="l364-2025年2月27日-星期四">L364-2025年2月27日-星期四</h2>
<p>子贡曰：“管仲非仁者与？桓公杀公子纠，不能死，又相之。”子曰：“管仲相桓公霸诸侯，一匡天下，民到于今受其赐。微管仲，吾其被发左衽矣。岂若匹夫匹妇之为谅也，自经于沟渎而莫之知也。”</p>
<h2 id="l365-2025年2月28日-星期五">L365-2025年2月28日-星期五</h2>
<p>公叔文子之臣大夫僎与文子同升诸公，子闻之,曰：“可以为‘文’矣。”</p>
<h2 id="l366-2025年3月1日-星期六">L366-2025年3月1日-星期六</h2>
<p>子言卫灵公之无道也，康子曰：“夫如是，奚而不丧？”孔子曰：“仲叔圉治宾客，祝鮀治宗庙，王孙贾治军旅，夫如是，奚其丧？”</p>
<h2 id="l367-2025年3月2日-星期日">L367-2025年3月2日-星期日</h2>
<p>子曰：“其言之不怍，则为之也难。”</p>
<h2 id="l368-2025年3月3日-星期一">L368-2025年3月3日-星期一</h2>
<p>陈成子弑简公，孔子沐浴而朝，告于哀公曰：“陈恒弑其君，请讨之。”公曰：“告夫三子。”,孔子曰：“以吾从大夫之后，不敢不告也，君曰‘告夫三子’者！”之三子告，不可。孔子曰：“以吾从大夫之后，不敢不告也。”</p>
<h2 id="l369-2025年3月4日-星期二">L369-2025年3月4日-星期二</h2>
<p>子路问事君，子曰：“勿欺也，而犯之。”</p>
<h2 id="l370-2025年3月5日-星期三">L370-2025年3月5日-星期三</h2>
<p>子曰：“君子上达，小人下达。”</p>
<h2 id="l371-2025年3月6日-星期四">L371-2025年3月6日-星期四</h2>
<p>子曰：“古之学者为己，今之学者为人。”</p>
<h2 id="l372-2025年3月7日-星期五">L372-2025年3月7日-星期五</h2>
<p>蘧伯玉使人于孔子，孔子与之坐而问焉，曰：“夫子何为？”对曰：“夫子欲寡其过而未能也。”使者出，子曰：“使乎！使乎！”</p>
<h2 id="l373-2025年3月8日-星期六">L373-2025年3月8日-星期六</h2>
<p>子曰：“不在其位，不谋其政。”曾子曰：“君子思不出其位。”</p>
<h2 id="l374-2025年3月9日-星期日">L374-2025年3月9日-星期日</h2>
<p>子曰：“君子耻其言而过其行。”</p>
<h2 id="l375-2025年3月10日-星期一">L375-2025年3月10日-星期一</h2>
<p>子曰：“君子道者三，我无能焉：仁者不忧，知者不惑，勇者不惧。”子贡曰：“夫子自道也。”</p>
<h2 id="l376-2025年3月11日-星期二">L376-2025年3月11日-星期二</h2>
<p>子贡方人，子曰：“赐也贤乎哉？夫我则不暇。”</p>
<h2 id="l377-2025年3月12日-星期三">L377-2025年3月12日-星期三</h2>
<p>子曰：“不患人之不己知，患其不能也。”</p>
<h2 id="l378-2025年3月13日-星期四">L378-2025年3月13日-星期四</h2>
<p>子曰：“不逆诈，不亿不信，抑亦先觉者，是贤乎！”</p>
<h2 id="l379-2025年3月14日-星期五">L379-2025年3月14日-星期五</h2>
<p>微生亩谓孔子曰：“丘何为是栖栖者与？无乃为佞乎？”孔子曰：“非敢为佞也，疾固也。”</p>
<h2 id="l380-2025年3月15日-星期六">L380-2025年3月15日-星期六</h2>
<p>子曰：“骥不称其力，称其德也。”</p>
<h2 id="l381-2025年3月16日-星期日">L381-2025年3月16日-星期日</h2>
<p>或曰：“以德报怨，何如？”子曰：“何以报德？以直报怨，以德报德。”</p>
<h2 id="l382-2025年3月17日-星期一">L382-2025年3月17日-星期一</h2>
<p>子曰：“莫我知也夫！”子贡曰：“何为其莫知子也？”子曰：“不怨天，不尤人，下学而上达。知我者其天乎！”</p>
<h2 id="l383-2025年3月18日-星期二">L383-2025年3月18日-星期二</h2>
<p>公伯寮愬子路于季孙。子服景伯以告，曰：“夫子固有惑志于公伯寮，吾力犹能肆诸市朝。”子曰：“道之将行也与，命也；道之将废也与，命也。公伯寮其如命何？”</p>
<h2 id="l384-2025年3月19日-星期三">L384-2025年3月19日-星期三</h2>
<p>子曰：“贤者辟世，其次辟地，其次辟色，其次辟言。”子曰：“作者七人矣。”</p>
<h2 id="l385-2025年3月20日-星期四">L385-2025年3月20日-星期四</h2>
<p>子路宿于石门，晨门曰：“奚自？”子路曰：“自孔氏。”曰：“是知其不可而为之者与？”</p>
<h2 id="l386-2025年3月21日-星期五">L386-2025年3月21日-星期五</h2>
<p>子击磬于卫，有荷蒉而过孔氏之门者，曰：“有心哉，击磬乎！”既而曰：“鄙哉，硁硁乎！莫己知也，斯已而已矣。深则厉，浅则揭。”子曰：“果哉！末之难矣。”</p>
<h2 id="l387-2025年3月22日-星期六">L387-2025年3月22日-星期六</h2>
<p>子张曰：“《书》云，’高宗谅阴，三年不言。’何谓也？”子曰：“何必高宗，古之人皆然。君薨，百官总己以听于冢宰三年。”</p>
<h2 id="l388-2025年3月23日-星期日">L388-2025年3月23日-星期日</h2>
<p>子曰：“上好礼，则民易使也。”</p>
<h2 id="l389-2025年3月24日-星期一">L389-2025年3月24日-星期一</h2>
<p>子路问君子，子曰：“修己以敬。”曰：“如斯而已乎？”曰：“修己以安人。”曰：“如斯而已乎？”曰：“修己以安百姓。修己以安百姓，尧、舜其犹病诸！”</p>
<h2 id="l390-2025年3月25日-星期二">L390-2025年3月25日-星期二</h2>
<p>原壤夷俟，子曰：“幼而不孙弟，长而无述焉，老而不死，是为贼！”以杖叩其胫。</p>
<h2 id="l391-2025年3月26日-星期三">L391-2025年3月26日-星期三</h2>
<p>阙党童子将命，或问之曰：“益者与？”子曰：“吾见其居于位也，见其与先生并行也。非求益者也，欲速成者也。”</p>
<h2 id="l392-2025年3月27日-星期四">L392-2025年3月27日-星期四</h2>
<p>卫灵公问陈于孔子，孔子对曰：“俎豆之事，则尝闻之矣；军旅之事，未之学也。”明日遂行。</p>
<h2 id="l393-2025年3月28日-星期五">L393-2025年3月28日-星期五</h2>
<p>在陈绝粮，从者病莫能兴。子路愠见曰：“君子亦有穷乎？”子曰：“君子固穷，小人穷斯滥矣。”</p>
<h2 id="l394-2025年3月29日-星期六">L394-2025年3月29日-星期六</h2>
<p>子曰：“赐也，女以予为多学而识之者与？”对曰：“然，非与？”曰：“非也，予一以贯之。”</p>
<h2 id="l395-2025年3月30日-星期日">L395-2025年3月30日-星期日</h2>
<p>子曰：“由，知德者鲜矣。”</p>
<h2 id="l396-2025年3月31日-星期一">L396-2025年3月31日-星期一</h2>
<p>子曰：“无为而治者其舜也与！夫何为哉？恭己正南面而已矣。”</p>
<h2 id="l397-2025年4月1日-星期二">L397-2025年4月1日-星期二</h2>
<p>子张问行，子曰：“言忠信，行笃敬，虽蛮貊之邦行矣；言不忠信，行不笃敬，虽州里行乎哉？立则见其参于前也；在舆则见其倚于衡也，夫然后行。”子张书诸绅。</p>
<h2 id="l398-2025年4月2日-星期三">L398-2025年4月2日-星期三</h2>
<p>子曰：“直哉史鱼！邦有道如矢，邦无道如矢。君子哉蘧伯玉！邦有道则仕，邦无道则可卷而怀之。”</p>
<h2 id="l399-2025年4月3日-星期四">L399-2025年4月3日-星期四</h2>
<p>子曰：“可与言而不与之言，失人；不可与言而与之言，失言。知者不失人亦不失言。”</p>
<h2 id="l400-2025年4月4日-星期五">L400-2025年4月4日-星期五</h2>
<p>子曰：“志士仁人无求生以害仁，有杀身以成仁。”</p>
<h2 id="l401-2025年4月5日-星期六">L401-2025年4月5日-星期六</h2>
<p>子贡问为仁，子曰：“工欲善其事，必先利其器。居是邦也，事其大夫之贤者，友其士之仁者。”</p>
<h2 id="l402-2025年4月6日-星期日">L402-2025年4月6日-星期日</h2>
<p>颜渊问为邦，子曰：“行夏之时，乘殷之辂，服周之冕，乐则《韶》《舞》；放郑声，远佞人。郑声淫，佞人殆。”</p>
<h2 id="l403-2025年4月7日-星期一">L403-2025年4月7日-星期一</h2>
<p>子曰：“人无远虑，必有近忧。”</p>
<h2 id="l404-2025年4月8日-星期二">L404-2025年4月8日-星期二</h2>
<p>子曰：“已矣乎！吾未见好德如好色者也。”</p>
<h2 id="l405-2025年4月9日-星期三">L405-2025年4月9日-星期三</h2>
<p>子曰：“臧文仲其窃位者与！知柳下惠之贤而不与立也。”</p>
<h2 id="l406-2025年4月10日-星期四">L406-2025年4月10日-星期四</h2>
<p>子曰：“躬自厚而薄责于人，则远怨矣。”</p>
<h2 id="l407-2025年4月11日-星期五">L407-2025年4月11日-星期五</h2>
<p>子曰：“不曰‘如之何、如之何’者，吾末如之何也已矣。”</p>
<h2 id="l408-2025年4月12日-星期六">L408-2025年4月12日-星期六</h2>
<p>子曰：“群居终日，言不及义，好行小慧，难矣哉！”</p>
<h2 id="l409-2025年4月13日-星期日">L409-2025年4月13日-星期日</h2>
<p>子曰：“君子义以为质，礼以行之，孙以出之，信以成之。君子哉！”</p>
<h2 id="l410-2025年4月14日-星期一">L410-2025年4月14日-星期一</h2>
<p>子曰：“君子病无能焉，不病人之不己知也。”</p>
<h2 id="l411-2025年4月15日-星期二">L411-2025年4月15日-星期二</h2>
<p>子曰：“君子疾没世而名不称焉。”</p>
<h2 id="l412-2025年4月16日-星期三">L412-2025年4月16日-星期三</h2>
<p>子曰：“君子求诸己，小人求诸人。”</p>
<h2 id="l413-2025年4月17日-星期四">L413-2025年4月17日-星期四</h2>
<p>子曰：“君子矜而不争，群而不党。”</p>
<h2 id="l414-2025年4月18日-星期五">L414-2025年4月18日-星期五</h2>
<p>子曰：“君子不以言举人，不以人废言。”</p>
<h2 id="l415-2025年4月19日-星期六">L415-2025年4月19日-星期六</h2>
<p>子贡问曰：“有一言而可以终身行之者乎？”子曰：“其恕乎！己所不欲，勿施于人。”</p>
<h2 id="l416-2025年4月20日-星期日">L416-2025年4月20日-星期日</h2>
<p>子曰：“吾之于人也，谁毁谁誉？如有所誉者，其有所试矣。斯民也，三代之所以直道而行也。”</p>
<h2 id="l417-2025年4月21日-星期一">L417-2025年4月21日-星期一</h2>
<p>子曰：“吾犹及史之阙文也，有马者借人乘之，今亡矣夫！”</p>
<h2 id="l418-2025年4月22日-星期二">L418-2025年4月22日-星期二</h2>
<p>子曰：“巧言乱德，小不忍，则乱大谋。”</p>
<h2 id="l419-2025年4月23日-星期三">L419-2025年4月23日-星期三</h2>
<p>子曰：“众恶之，必察焉；众好之，必察焉。”</p>
<h2 id="l420-2025年4月24日-星期四">L420-2025年4月24日-星期四</h2>
<p>子曰：“人能弘道，非道弘人。”</p>
<h2 id="l421-2025年4月25日-星期五">L421-2025年4月25日-星期五</h2>
<p>子曰：“过而不改，是谓过矣。”</p>
<h2 id="l422-2025年4月26日-星期六">L422-2025年4月26日-星期六</h2>
<p>子曰：“吾尝终日不食、终夜不寝以思，无益，不如学也。”</p>
<h2 id="l423-2025年4月27日-星期日">L423-2025年4月27日-星期日</h2>
<p>子曰：“君子谋道不谋食。耕也馁在其中矣，学也禄在其中矣。君子忧道不忧贫。”</p>
<h2 id="l424-2025年4月28日-星期一">L424-2025年4月28日-星期一</h2>
<p>子曰：“知及之，仁不能守之，虽得之，必失之；知及之，仁能守之，不庄以莅之，则民不敬；知及之，仁能守之，庄以莅之，动之不以礼，未善也。”</p>
<h2 id="l425-2025年4月29日-星期二">L425-2025年4月29日-星期二</h2>
<p>子曰：“君子不可小知而可大受也，小人不可大受而可小知也。”</p>
<h2 id="l426-2025年4月30日-星期三">L426-2025年4月30日-星期三</h2>
<p>子曰：“民之于仁也，甚于水火。水火，吾见蹈而死者矣，未见蹈仁而死者也。”</p>
<h2 id="l427-2025年5月1日-星期四">L427-2025年5月1日-星期四</h2>
<p>子曰：“当仁不让于师。”</p>
<h2 id="l428-2025年5月2日-星期五">L428-2025年5月2日-星期五</h2>
<p>子曰：“君子贞而不谅。”</p>
<h2 id="l429-2025年5月3日-星期六">L429-2025年5月3日-星期六</h2>
<p>子曰：“事君，敬其事而后其食。”</p>
<h2 id="l430-2025年5月4日-星期日">L430-2025年5月4日-星期日</h2>
<p>子曰：“有教无类。”</p>
<h2 id="l431-2025年5月5日-星期一">L431-2025年5月5日-星期一</h2>
<p>子曰：“道不同，不相为谋。”</p>
<h2 id="l432-2025年5月6日-星期二">L432-2025年5月6日-星期二</h2>
<p>子曰：“辞达而已矣。”</p>
<h2 id="l433-2025年5月7日-星期三">L433-2025年5月7日-星期三</h2>
<p>师冕见，及阶，子曰：“阶也。”及席，子曰：“席也。”皆坐，子告之曰：“某在斯，某在斯。”师冕出。子张问曰：“与师言之道与？”子曰：“然，固相师之道也。”</p>
<h2 id="l434-2025年5月8日-星期四">L434-2025年5月8日-星期四</h2>
<p>季氏将伐颛臾，冉有、季路见于孔子，曰：“季氏将有事于颛臾。”孔子曰：“求，无乃尔是过与？夫颛臾，昔者先王以为东蒙主，且在邦域之中矣，是社稷之臣也。何以伐为？”冉有曰：“夫子欲之，吾二臣者皆不欲也。”孔子曰：“求，周任有言曰：’陈力就列，不能者止。’危而不持，颠而不扶，则将焉用彼相矣？且尔言过矣，虎兕出于柙，龟玉毁于椟中，是谁之过与？”冉有曰：“今夫颛臾固而近于费，今不取，后世必为子孙忧。”孔子曰：“求，君子疾夫舍曰欲之而必为之辞。丘也闻，有国有家者，不患寡而患不均，不患贫而患不安。盖均无贫，和无寡，安无倾。夫如是，故远人不服则修文德以来之，既来之，则安之。今由与求也相夫子，远人不服而不能来也，邦分崩离析而不能守也，而谋动干戈于邦内。吾恐季孙之忧不在颛臾，而在萧墙之内也。”</p>
<h2 id="l435-2025年5月9日-星期五">L435-2025年5月9日-星期五</h2>
<p>孔子曰：“天下有道，则礼乐征伐自天子出；天下无道，则礼乐征伐自诸侯出。自诸侯出，盖十世希不失矣；自大夫出，五世希不失矣；陪臣执国命，三世希不失矣。天下有道，则政不在大夫；天下有道，则庶人不议。”</p>
<h2 id="l436-2025年5月10日-星期六">L436-2025年5月10日-星期六</h2>
<p>孔子曰：“禄之去公室五世矣，政逮于大夫四世矣，故夫三桓之子孙微矣。”</p>
<h2 id="l437-2025年5月11日-星期日">L437-2025年5月11日-星期日</h2>
<p>孔子曰：“益者三友，损者三友。友直、友谅、友多闻，益矣；友便辟、友善柔、友便佞，损矣。”</p>
<h2 id="l438-2025年5月12日-星期一">L438-2025年5月12日-星期一</h2>
<p>孔子曰：“益者三乐，损者三乐。乐节礼乐、乐道人之善、乐多贤友，益矣；乐骄乐、乐佚游、乐宴乐，损矣。”</p>
<h2 id="l439-2025年5月13日-星期二">L439-2025年5月13日-星期二</h2>
<p>孔子曰：“侍于君子有三愆：言未及之而言谓之躁，言及之而不言谓之隐，未见颜色而言谓之瞽。”</p>
<h2 id="l440-2025年5月14日-星期三">L440-2025年5月14日-星期三</h2>
<p>孔子曰：“君子有三戒：少之时，血气未定，戒之在色；及其壮也，血气方刚，戒之在斗；及其老也，血气既衰，戒之在得。”</p>
<h2 id="l441-2025年5月15日-星期四">L441-2025年5月15日-星期四</h2>
<p>孔子曰：“君子有三畏：畏天命，畏大人，畏圣人之言。小人不知天命而不畏也，狎大人，侮圣人之言。”</p>
<h2 id="l442-2025年5月16日-星期五">L442-2025年5月16日-星期五</h2>
<p>孔子曰：“生而知之者上也，学而知之者次也；困而学之又其次也。困而不学，民斯为下矣。”</p>
<h2 id="l443-2025年5月17日-星期六">L443-2025年5月17日-星期六</h2>
<p>孔子曰：“君子有九思：视思明，听思聪，色思温，貌思恭，言思忠，事思敬，疑思问，忿思难，见得思义。”</p>
<h2 id="l444-2025年5月18日-星期日">L444-2025年5月18日-星期日</h2>
<p>孔子曰：“见善如不及，见不善如探汤；吾见其人矣。吾闻其语矣。隐居以求其志，行义以达其道；吾闻其语矣，未见其人也。”</p>
<h2 id="l445-2025年5月19日-星期一">L445-2025年5月19日-星期一</h2>
<p>齐景公有马千驷，死之日，民无德而称焉；伯夷、叔齐饿于首阳之下，民到于今称之。其斯之谓与？”</p>
<h2 id="l446-2025年5月20日-星期二">L446-2025年5月20日-星期二</h2>
<p>陈亢问于伯鱼曰：“子亦有异闻乎？”对曰：“未也。尝独立，鲤趋而过庭，曰：‘学《诗》乎？’对曰：‘未也。’‘不学《诗》，无以言。’鲤退而学《诗》。他日，又独立，鲤趋而过庭，曰：‘学《礼》乎？’对曰：‘未也。’’不学《礼》，无以立。’鲤退而学《礼》。闻斯二者。”陈亢退而喜曰：“问一得三，闻《诗》，闻《礼》，又闻君子之远其子也。”</p>
<h2 id="l447-2025年5月21日-星期三">L447-2025年5月21日-星期三</h2>
<p>邦君之妻，君称之曰夫人，夫人自称曰小童；邦人称之曰君夫人，称诸异邦曰寡小君；异邦人称之亦曰君夫人。</p>
<h2 id="l448-2025年5月22日-星期四">L448-2025年5月22日-星期四</h2>
<p>阳货欲见孔子，孔子不见，归孔子豚。孔子时其亡也而往拜之，遇诸涂。谓孔子曰：“来，予与尔言。”曰：“怀其宝而迷其邦，可谓仁乎？”曰：“不可。”“好从事而亟失时，可谓知乎？”曰：“不可！”“日月逝矣，岁不我与！”孔子曰：“诺，吾将仕矣。”</p>
<h2 id="l449-2025年5月23日-星期五">L449-2025年5月23日-星期五</h2>
<p>子曰：“性相近也，习相远也。”</p>
<h2 id="l450-2025年5月24日-星期六">L450-2025年5月24日-星期六</h2>
<p>子曰：“唯上知与下愚不移。”</p>
<h2 id="l451-2025年5月25日-星期日">L451-2025年5月25日-星期日</h2>
<p>子之武城，闻弦歌之声。夫子莞尔而笑，曰：“割鸡焉用牛刀？”子游对曰：“昔者偃也闻诸夫子曰：‘君子学道则爱人，小人学道则易使也。’”子曰：“二三子，偃之言是也！前言戏之耳。”</p>
<h2 id="l452-2025年5月26日-星期一">L452-2025年5月26日-星期一</h2>
<p>公山弗扰以费畔，召，子欲往。子路不说，曰：“末之也已，何必公山氏之之也？”子曰：“夫召我者而岂徒哉？如有用我者，吾其为东周乎！”</p>
<h2 id="l453-2025年5月27日-星期二">L453-2025年5月27日-星期二</h2>
<p>子张问仁于孔子，孔子曰：“能行五者于天下为仁矣。”请问之，曰：“恭、宽、信、敏、惠。恭则不侮，宽则得众，信则人任焉，敏则有功，惠则足以使人。”</p>
<h2 id="l454-2025年5月28日-星期三">L454-2025年5月28日-星期三</h2>
<p>佛肸召，子欲往。子路曰：“昔者由也闻诸夫子曰：’亲于其身为不善者，君子不入也。’佛肸以中牟畔，子之往也，如之何？”子曰：“然，有是言也。不曰坚乎，磨而不磷；不曰白乎，涅而不缁。吾岂匏瓜也哉？焉能系而不食？”</p>
<h2 id="l455-2025年5月29日-星期四">L455-2025年5月29日-星期四</h2>
<p>子曰：“由也，女闻六言六蔽矣乎？”对曰：“未也。”“居！吾语女。好仁不好学，其蔽也愚；好知不好学，其蔽也荡；好信不好学，其蔽也贼；好直不好学，其蔽也绞；好勇不好学，其蔽也乱；好刚不好学，其蔽也狂。”</p>
<h2 id="l456-2025年5月30日-星期五">L456-2025年5月30日-星期五</h2>
<p>子曰：“小子何莫学夫《诗》？《诗》可以兴，可以观，可以群，可以怨。迩之事父，远之事君，多识于鸟兽草木之名。”</p>
<h2 id="l457-2025年5月31日-星期六">L457-2025年5月31日-星期六</h2>
<p>子谓伯鱼曰：“女为《周南》、《召南》矣乎？人而不为《周南》、《召南》，其犹正墙面而立也与！”</p>
<h2 id="l458-2025年6月1日-星期日">L458-2025年6月1日-星期日</h2>
<p>子曰：“礼云礼云，玉帛云乎哉？乐云乐云，钟鼓云乎哉？”</p>
<h2 id="l459-2025年6月2日-星期一">L459-2025年6月2日-星期一</h2>
<p>子曰：“色厉而内荏，譬诸小人，其犹穿窬之盗也与？”</p>
<h2 id="l460-2025年6月3日-星期二">L460-2025年6月3日-星期二</h2>
<p>子曰：“乡愿，德之贼也。”</p>
<h2 id="l461-2025年6月4日-星期三">L461-2025年6月4日-星期三</h2>
<p>子曰：“道听而涂说，德之弃也。”</p>
<h2 id="l462-2025年6月5日-星期四">L462-2025年6月5日-星期四</h2>
<p>子曰：“鄙夫可与事君也与哉？其未得之也，患得之；既得之，患失之。苟患失之，无所不至矣。”</p>
<h2 id="l463-2025年6月6日-星期五">L463-2025年6月6日-星期五</h2>
<p>子曰：“古者民有三疾，今也或是之亡也。古之狂也肆，今之狂也荡；古之矜也廉，今之矜也忿戾；古之愚也直，今之愚也诈而已矣。”</p>
<h2 id="l464-2025年6月7日-星期六">L464-2025年6月7日-星期六</h2>
<p>子曰：“巧言令色，鲜矣仁。”</p>
<h2 id="l465-2025年6月8日-星期日">L465-2025年6月8日-星期日</h2>
<p>子曰：“恶紫之夺朱也，恶郑声之乱雅乐也，恶利口之覆邦家者。”</p>
<h2 id="l466-2025年6月9日-星期一">L466-2025年6月9日-星期一</h2>
<p>子曰：“予欲无言。”子贡曰：“子如不言，则小子何述焉？”子曰：“天何言哉？四时行焉，百物生焉，天何言哉？”</p>
<h2 id="l467-2025年6月10日-星期二">L467-2025年6月10日-星期二</h2>
<p>孺悲欲见孔子，孔子辞以疾。将命者出户，取瑟而歌，使之闻之。</p>
<h2 id="l468-2025年6月11日-星期三">L468-2025年6月11日-星期三</h2>
<p>宰我问：“三年之丧，期已久矣！君子三年不为礼，礼必坏；三年不为乐，乐必崩。旧谷既没，新谷既升，钻燧改火，期可已矣。”子曰：“食夫稻，衣夫锦，于女安乎？”曰：“安！”“女安则为之！夫君子之居丧，食旨不甘，闻乐不乐，居处不安，故不为也。今女安，则为之！”宰我出，子曰：“予之不仁也！子生三年，然后免于父母之怀。夫三年之丧，天下之通丧也，予也有三年之爱于其父母乎！”</p>
<h2 id="l469-2025年6月12日-星期四">L469-2025年6月12日-星期四</h2>
<p>子曰：“饱食终日，无所用心，难矣哉！不有博弈者乎？为之犹贤乎已。”</p>
<h2 id="l470-2025年6月13日-星期五">L470-2025年6月13日-星期五</h2>
<p>子路曰：“君子尚勇乎？”子曰：“君子义以为上。君子有勇而无义为乱，小人有勇而无义为盗。”</p>
<h2 id="l471-2025年6月14日-星期六">L471-2025年6月14日-星期六</h2>
<p>子贡曰：“君子亦有恶乎？”子曰：“有恶。恶称人之恶者，恶居下流而讪上者，恶勇而无礼者，恶果敢而窒者。”曰：“赐也亦有恶乎？”“恶徼以为知者，恶不孙以为勇者，恶讦以为直者。”</p>
<h2 id="l472-2025年6月15日-星期日">L472-2025年6月15日-星期日</h2>
<p>子曰：“唯女子与小人为难养也，近之则不逊，远之则怨。”</p>
<h2 id="l473-2025年6月16日-星期一">L473-2025年6月16日-星期一</h2>
<p>子曰：“年四十而见恶焉，其终也已。”</p>
<h2 id="l474-2025年6月17日-星期二">L474-2025年6月17日-星期二</h2>
<p>微子去之，箕子为之奴，比干谏而死。孔子曰：“殷有三仁焉。”</p>
<h2 id="l475-2025年6月18日-星期三">L475-2025年6月18日-星期三</h2>
<p>柳下惠为士师，三黜。人曰：“子未可以去乎？”曰：“直道而事人，焉往而不三黜？枉道而事人，何必去父母之邦？”</p>
<h2 id="l476-2025年6月19日-星期四">L476-2025年6月19日-星期四</h2>
<p>齐景公待孔子曰：“若季氏，则吾不能。”以季、孟之间待之，曰：“吾老矣，不能用也。”孔子行。</p>
<h2 id="l477-2025年6月20日-星期五">L477-2025年6月20日-星期五</h2>
<p>齐人归女乐，季桓子受之，三日不朝，孔子行。</p>
<h2 id="l478-2025年6月21日-星期六">L478-2025年6月21日-星期六</h2>
<p>楚狂接舆歌而过孔子曰：“凤兮凤兮，何德之衰？往者不可谏，来者犹可追。已而已而，今之从政者殆而！”孔子下，欲与之言，趋而辟之，不得与之言。</p>
<h2 id="l479-2025年6月22日-星期日">L479-2025年6月22日-星期日</h2>
<p>长沮、桀溺耦而耕，孔子过之，使子路问津焉。长沮曰：“夫执舆者为谁？”子路曰：“为孔丘。”曰：“是鲁孔丘与？”曰：“是也。”曰：“是知津矣。”问于桀溺，桀溺曰：“子为谁？”曰：“为仲由。”曰：“是鲁孔丘之徒与？”对曰：“然。”曰：“滔滔者天下皆是也，而谁以易之？且而与其从辟人之士也，岂若从辟世之士？”耰而不辍。子路行以告，夫子怃然曰：“鸟兽不可与同群，吾非斯人之徒与而谁与？天下有道，丘不与易也。”</p>
<h2 id="l480-2025年6月23日-星期一">L480-2025年6月23日-星期一</h2>
<p>子路从而后，遇丈人，以杖荷蓧。子路问曰：“子见夫子乎？”丈人曰：“四体不勤，五谷不分，孰为夫子？”植其杖而芸，子路拱而立。止子路宿，杀鸡为黍而食之，见其二子焉。明日，子路行以告，子曰：“隐者也。”使子路反见之，至则行矣。子路曰：“不仕无义。长幼之节不可废也，君臣之义如之何其废之？欲洁其身而乱大伦。君子之仕也，行其义也，道之不行已知之矣。”</p>
<h2 id="l481-2025年6月24日-星期二">L481-2025年6月24日-星期二</h2>
<p>逸民：伯夷、叔齐、虞仲、夷逸、朱张、柳下惠、少连。子曰：“不降其志，不辱其身，伯夷、叔齐与！”谓：“柳下惠、少连降志辱身矣，言中伦，行中虑，其斯而已矣。”谓：“虞仲、夷逸隐居放言，身中清，废中权。我则异于是，无可无不可。”</p>
<h2 id="l482-2025年6月25日-星期三">L482-2025年6月25日-星期三</h2>
<p>太师挚适齐，亚饭干适楚，三饭缭适蔡，四饭缺适秦，鼓方叔入于河，播鼗武入于汉，少师阳、击磬襄入于海。</p>
<h2 id="l483-2025年6月26日-星期四">L483-2025年6月26日-星期四</h2>
<p>周公谓鲁公曰：“君子不施其亲，不使大臣怨乎不以，故旧无大故则不弃也，无求备于一人。”</p>
<h2 id="l484-2025年6月27日-星期五">L484-2025年6月27日-星期五</h2>
<p>周有八士：伯达、伯适、仲突、仲忽、叔夜、叔夏、季随、季騧。</p>
<h2 id="l485-2025年6月28日-星期六">L485-2025年6月28日-星期六</h2>
<p>子张曰：“士见危致命，见得思义，祭思敬，丧思哀，其可已矣。”</p>
<h2 id="l486-2025年6月29日-星期日">L486-2025年6月29日-星期日</h2>
<p>子张曰：“执德不弘，信道不笃，焉能为有？焉能为亡？”</p>
<h2 id="l487-2025年6月30日-星期一">L487-2025年6月30日-星期一</h2>
<p>子夏之门人问交于子张，子张曰：“子夏云何？”对曰：“子夏曰：‘可者与之，其不可者拒之。’”子张曰：“异乎吾所闻。君子尊贤而容众，嘉善而矜不能。我之大贤与，于人何所不容？我之不贤与，人将拒我，如之何其拒人也？”</p>
<h2 id="l488-2025年7月1日-星期二">L488-2025年7月1日-星期二</h2>
<p>子夏曰：“虽小道必有可观者焉，致远恐泥，是以君子不为也。”</p>
<h2 id="l489-2025年7月2日-星期三">L489-2025年7月2日-星期三</h2>
<p>子夏曰：“日知其所亡，月无忘其所能，可谓好学也已矣。”</p>
<h2 id="l490-2025年7月3日-星期四">L490-2025年7月3日-星期四</h2>
<p>子夏曰：“博学而笃志，切问而近思，仁在其中矣。”</p>
<h2 id="l491-2025年7月4日-星期五">L491-2025年7月4日-星期五</h2>
<p>子夏曰：“百工居肆以成其事，君子学以致其道。”</p>
<h2 id="l492-2025年7月5日-星期六">L492-2025年7月5日-星期六</h2>
<p>子夏曰：“小人之过也必文。”</p>
<h2 id="l493-2025年7月6日-星期日">L493-2025年7月6日-星期日</h2>
<p>子夏曰：“君子有三变：望之俨然，即之也温，听其言也厉。”</p>
<h2 id="l494-2025年7月7日-星期一">L494-2025年7月7日-星期一</h2>
<p>子夏曰：“君子信而后劳其民，未信，则以为厉己也；信而后谏，未信，则以为谤己也。”</p>
<h2 id="l495-2025年7月8日-星期二">L495-2025年7月8日-星期二</h2>
<p>子夏曰：“大德不逾闲，小德出入可也。”</p>
<h2 id="l496-2025年7月9日-星期三">L496-2025年7月9日-星期三</h2>
<p>子游曰：“子夏之门人小子，当洒扫应对进退则可矣。抑末也，本之则无，如之何？”子夏闻之，曰：“噫，言游过矣！君子之道，孰先传焉？孰后倦焉？譬诸草木，区以别矣。君子之道焉可诬也？有始有卒者，其惟圣人乎！”</p>
<h2 id="l497-2025年7月10日-星期四">L497-2025年7月10日-星期四</h2>
<p>子夏曰：“仕而优则学，学而优则仕。”</p>
<h2 id="l498-2025年7月11日-星期五">L498-2025年7月11日-星期五</h2>
<p>子游曰：“丧致乎哀而止。”</p>
<h2 id="l499-2025年7月12日-星期六">L499-2025年7月12日-星期六</h2>
<p>子游曰：“吾友张也为难能也，然而未仁。”</p>
<h2 id="l500-2025年7月13日-星期日">L500-2025年7月13日-星期日</h2>
<p>曾子曰：“堂堂乎张也，难与并为仁矣。”</p>
<h2 id="l501-2025年7月14日-星期一">L501-2025年7月14日-星期一</h2>
<p>曾子曰：“吾闻诸夫子，人未有自致者也，必也亲丧乎！”</p>
<h2 id="l502-2025年7月15日-星期二">L502-2025年7月15日-星期二</h2>
<p>曾子曰：“吾闻诸夫子，孟庄子之孝也，其他可能也；其不改父之臣与父之政，是难能也。”</p>
<h2 id="l503-2025年7月16日-星期三">L503-2025年7月16日-星期三</h2>
<p>孟氏使阳肤为士师，问于曾子。曾子曰：“上失其道，民散久矣。如得其情，则哀矜而勿喜！”</p>
<h2 id="l504-2025年7月17日-星期四">L504-2025年7月17日-星期四</h2>
<p>子贡曰：“纣之不善，不如是之甚也。是以君子恶居下流，天下之恶皆归焉。”</p>
<h2 id="l505-2025年7月18日-星期五">L505-2025年7月18日-星期五</h2>
<p>子贡曰：“君子之过也，如日月之食焉。过也，人皆见之；更也，人皆仰之。”</p>
<h2 id="l506-2025年7月19日-星期六">L506-2025年7月19日-星期六</h2>
<p>卫公孙朝问于子贡曰：“仲尼焉学？”子贡曰：“文武之道未坠于地，在人。贤者识其大者，不贤者识其小者，莫不有文武之道焉，夫子焉不学？而亦何常师之有？”</p>
<h2 id="l507-2025年7月20日-星期日">L507-2025年7月20日-星期日</h2>
<p>叔孙武叔语大夫于朝曰：“子贡贤于仲尼。”子服景伯以告子贡，子贡曰：“譬之宫墙，赐之墙也及肩，窥见室家之好；夫子之墙数仞，不得其门而入，不见宗庙之美、百官之富。得其门者或寡矣，夫子之云不亦宜乎！”</p>
<h2 id="l508-2025年7月21日-星期一">L508-2025年7月21日-星期一</h2>
<p>叔孙武叔毁仲尼，子贡曰：“无以为也，仲尼不可毁也。他人之贤者，丘陵也，犹可逾也；仲尼，日月也，无得而逾焉。人虽欲自绝，其何伤于日月乎？多见其不知量也。”</p>
<h2 id="l509-2025年7月22日-星期二">L509-2025年7月22日-星期二</h2>
<p>陈子禽谓子贡曰：“子为恭也，仲尼岂贤于子乎？”子贡曰：“君子一言以为知，一言以为不知，言不可不慎也。夫子之不可及也，犹天之不可阶而升也。夫子之得邦家者，所谓立之斯立，道之斯行，绥之斯来，动之斯和。其生也荣，其死也哀，如之何其可及也？”</p>
<h2 id="l510-2025年7月23日-星期三">L510-2025年7月23日-星期三</h2>
<p>尧曰：“咨！尔舜，天之历数在尔躬，允执其中。四海困穷，天禄永终。”舜亦以命禹。曰：“予小子履，敢用玄牡，敢昭告于皇皇后帝：有罪不敢赦，帝臣不蔽，简在帝心。朕躬有罪，无以万方；万方有罪，罪在朕躬。”周有大赉，善人是富。“虽有周亲，不如仁人。百姓有过，在予一人。”谨权量，审法度，修废官，四方之政行焉。兴灭国，继绝世，举逸民，天下之民归心焉。所重：民、食、丧、祭。宽则得众，信则民任焉，敏则有功，公则说。</p>
<h2 id="l511-2025年7月24日-星期四">L511-2025年7月24日-星期四</h2>
<p>子张问于孔子曰：“何如斯可以从政矣？”子曰：“尊五美，屏四恶，斯可以从政矣。”子张曰：“何谓五美？”子曰：“君子惠而不费，劳而不怨，欲而不贪，泰而不骄，威而不猛。”子张曰：“何谓惠而不费？”子曰：“因民之所利而利之，斯不亦惠而不费乎？择可劳而劳之，又谁怨？欲仁而得仁，又焉贪？君子无众寡，无小大，无敢慢，斯不亦泰而不骄乎？君子正其衣冠，尊其瞻视，俨然人望而畏之，斯不亦威而不猛乎？”子张曰：“何谓四恶？”子曰：“不教而杀谓之虐；不戒视成谓之暴；慢令致期谓之贼；犹之与人也，出纳之吝谓之有司。”</p>
<h2 id="l512-2025年7月25日-星期五">L512-2025年7月25日-星期五</h2>
<p>孔子曰：“不知命，无以为君子也；不知礼，无以立也；不知言，无以知人也。”</p>
</body>
</html>

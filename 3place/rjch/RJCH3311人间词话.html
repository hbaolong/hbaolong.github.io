<!DOCTYPE html>
<html xmlns="http://www.w3.org/1999/xhtml" lang="" xml:lang="">
<head>
  <meta charset="utf-8" />
  <meta name="generator" content="pandoc" />
  <meta name="viewport" content="width=device-width, initial-scale=1.0, user-scalable=yes" />
  <meta name="author" content="hbaolong@vip.qq.com" />
  <title>人间词话:【一】 【二】 【三】 【四】 【五】 【六】 【七】 【八】 【九】 【十】 【十一】 【十二】 【十三】 【十四】 【十五】 【十六】 【十七】 【十八】 【十九】 【二十】 【二十一】 【二十二】 【二十三】 【二十四】 【二十五】 【二十六】 【二十七】 【二十八】 【二十九】 【三十】 【三十一】 【三十二】 【三十三】 【三十四】 【三十五】 【三十六】 【三十七】 【三十八】 【三十九】 【四十】 【四十一】 【四十二】 【四十三】 【四十四】 【四十五】 【四十六】 【四十七】 【四十八】 【四十九】 【五十】 【五十一】 【五十二】 【五十三】 【五十四】 【五十五】 【五十六】 【五十七】 【五十八】 【五十九】 【六十】 【六十一】 【六十二】 【六十三】 【六十四】 【一】 【二】 【三】 【四】 【五】 【六】 【七】 【八】 【九】 【十】 【十一】 【十二】 【十三】 【十四】 【十五】 【十六】 【十七】 【十八】 【十九】 【二十】 【二十一】 【二十二】 【二十三】 【二十四】 【二十五】 【二十六】 【二十七】 【二十八】 【二十九】 【三十】 【三十一】 【三十二】 【三十三】 【三十四】 【三十五】 【三十六】 【三十七】 【三十八】 【三十九】 【四十】 【四十一】 【四十二】 【四十三】 【四十四】 【四十五】 【四十六】 【四十七】 【四十八】 【四十九】 【一】 【二】 【三】 【四】 【五】 【六】 【七】 【八】 【九】 【十】 【十一】 【十二】 【十三】 【十四】 【十五】 【十六】 【十七】 【十八】 【十九】 【二十】 【二十一】 【二十二】 【二十三】 【二十四】 【二十五】 【二十六】 【二十七】 【二十八】 【二十九】 【一】 【二】 【三】 【四】 【五】 【六】 【七】 【八】 【九】 【十】 【十一】 【十二】 【十三】</title>
  <style>
    html {
      color: #1a1a1a;
      background-color: #fdfdfd;
    }
    body {
      margin: 0 auto;
      max-width: 36em;
      padding-left: 50px;
      padding-right: 50px;
      padding-top: 50px;
      padding-bottom: 50px;
      hyphens: auto;
      overflow-wrap: break-word;
      text-rendering: optimizeLegibility;
      font-kerning: normal;
    }
    @media (max-width: 600px) {
      body {
        font-size: 0.9em;
        padding: 12px;
      }
      h1 {
        font-size: 1.8em;
      }
    }
    @media print {
      html {
        background-color: white;
      }
      body {
        background-color: transparent;
        color: black;
        font-size: 12pt;
      }
      p, h2, h3 {
        orphans: 3;
        widows: 3;
      }
      h2, h3, h4 {
        page-break-after: avoid;
      }
    }
    p {
      margin: 1em 0;
    }
    a {
      color: #1a1a1a;
    }
    a:visited {
      color: #1a1a1a;
    }
    img {
      max-width: 100%;
    }
    svg {
      height: auto;
      max-width: 100%;
    }
    h1, h2, h3, h4, h5, h6 {
      margin-top: 1.4em;
    }
    h5, h6 {
      font-size: 1em;
      font-style: italic;
    }
    h6 {
      font-weight: normal;
    }
    ol, ul {
      padding-left: 1.7em;
      margin-top: 1em;
    }
    li > ol, li > ul {
      margin-top: 0;
    }
    blockquote {
      margin: 1em 0 1em 1.7em;
      padding-left: 1em;
      border-left: 2px solid #e6e6e6;
      color: #606060;
    }
    code {
      font-family: Menlo, Monaco, Consolas, 'Lucida Console', monospace;
      font-size: 85%;
      margin: 0;
      hyphens: manual;
    }
    pre {
      margin: 1em 0;
      overflow: auto;
    }
    pre code {
      padding: 0;
      overflow: visible;
      overflow-wrap: normal;
    }
    .sourceCode {
     background-color: transparent;
     overflow: visible;
    }
    hr {
      background-color: #1a1a1a;
      border: none;
      height: 1px;
      margin: 1em 0;
    }
    table {
      margin: 1em 0;
      border-collapse: collapse;
      width: 100%;
      overflow-x: auto;
      display: block;
      font-variant-numeric: lining-nums tabular-nums;
    }
    table caption {
      margin-bottom: 0.75em;
    }
    tbody {
      margin-top: 0.5em;
      border-top: 1px solid #1a1a1a;
      border-bottom: 1px solid #1a1a1a;
    }
    th {
      border-top: 1px solid #1a1a1a;
      padding: 0.25em 0.5em 0.25em 0.5em;
    }
    td {
      padding: 0.125em 0.5em 0.25em 0.5em;
    }
    header {
      margin-bottom: 4em;
      text-align: center;
    }
    #TOC li {
      list-style: none;
    }
    #TOC ul {
      padding-left: 1.3em;
    }
    #TOC > ul {
      padding-left: 0;
    }
    #TOC a:not(:hover) {
      text-decoration: none;
    }
    code{white-space: pre-wrap;}
    span.smallcaps{font-variant: small-caps;}
    div.columns{display: flex; gap: min(4vw, 1.5em);}
    div.column{flex: auto; overflow-x: auto;}
    div.hanging-indent{margin-left: 1.5em; text-indent: -1.5em;}
    /* The extra [class] is a hack that increases specificity enough to
       override a similar rule in reveal.js */
    ul.task-list[class]{list-style: none;}
    ul.task-list li input[type="checkbox"] {
      font-size: inherit;
      width: 0.8em;
      margin: 0 0.8em 0.2em -1.6em;
      vertical-align: middle;
    }
    .display.math{display: block; text-align: center; margin: 0.5rem auto;}
  </style>
</head>
<body>
<header id="title-block-header">
<h1 class="title">人间词话:【一】 【二】 【三】 【四】 【五】 【六】
【七】 【八】 【九】 【十】 【十一】 【十二】 【十三】 【十四】 【十五】
【十六】 【十七】 【十八】 【十九】 【二十】 【二十一】 【二十二】
【二十三】 【二十四】 【二十五】 【二十六】 【二十七】 【二十八】
【二十九】 【三十】 【三十一】 【三十二】 【三十三】 【三十四】
【三十五】 【三十六】 【三十七】 【三十八】 【三十九】 【四十】
【四十一】 【四十二】 【四十三】 【四十四】 【四十五】 【四十六】
【四十七】 【四十八】 【四十九】 【五十】 【五十一】 【五十二】
【五十三】 【五十四】 【五十五】 【五十六】 【五十七】 【五十八】
【五十九】 【六十】 【六十一】 【六十二】 【六十三】 【六十四】 【一】
【二】 【三】 【四】 【五】 【六】 【七】 【八】 【九】 【十】 【十一】
【十二】 【十三】 【十四】 【十五】 【十六】 【十七】 【十八】 【十九】
【二十】 【二十一】 【二十二】 【二十三】 【二十四】 【二十五】
【二十六】 【二十七】 【二十八】 【二十九】 【三十】 【三十一】
【三十二】 【三十三】 【三十四】 【三十五】 【三十六】 【三十七】
【三十八】 【三十九】 【四十】 【四十一】 【四十二】 【四十三】
【四十四】 【四十五】 【四十六】 【四十七】 【四十八】 【四十九】 【一】
【二】 【三】 【四】 【五】 【六】 【七】 【八】 【九】 【十】 【十一】
【十二】 【十三】 【十四】 【十五】 【十六】 【十七】 【十八】 【十九】
【二十】 【二十一】 【二十二】 【二十三】 【二十四】 【二十五】
【二十六】 【二十七】 【二十八】 【二十九】 【一】 【二】 【三】 【四】
【五】 【六】 【七】 【八】 【九】 【十】 【十一】 【十二】
【十三】</h1>
<p class="author">hbaolong@vip.qq.com</p>
</header>
<center>
<a href="/3place/rjch">返回首页</a> <a
href="/3place/rjch/mingju.html">本书名句</a> <a
href="/3place/rjch/memo.html">本书注解</a> <a
href="/3place/rjch/index_rich.html">丰富目录</a> <a
href="/3place/rjch/index_readcal.html">同读日历</a> <a
href="/3place/rjch/index_timeline.html">时间线</a> <a
href="/3place/rjch/index_books.html">引用书籍</a> <a
href="/3place/rjch/index_words.html">使用字频</a>
<div id="wx_pic" style="margin:0 auto;display:none;">
<img src='/img/logo.png'/>
</div>
<a href="/3place/rjch/hash/">HASH5</a>
</center>
<h4 id="一">【一】</h4>
<p>词以境界为最上。有境界则自成高格，自有名句。五代、北宋之词所以独绝者在此。</p>
<h6 id="参阅词品">参阅词品</h6>
<p>水 调 歌 头</p>
<p>(北宋) 苏轼</p>
<p>明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间！</p>
<p>转朱阁，低绮户，照无眠。不应有恨，何事长向别时圆?
人有悲欢离合，月有阴晴圆缺，此事古难全。但愿人长久，千里共婵娟。</p>
<h4 id="二">【二】</h4>
<p>有造境，有写境，此“理想”与“写实”二派之所由分。然二者颇难分别。因大诗人所造之境必合乎自然，所写之境亦必邻于理想故也。</p>
<h6 id="参阅词品-1">参阅词品</h6>
<p>生查子•独游雨岩</p>
<p>(南宋) 辛弃疾</p>
<p>溪边照影行，天在清溪底。</p>
<p>天上有行云，人在行云里。</p>
<p>高歌谁和余? 空谷清音起。</p>
<p>非鬼亦非仙，一曲桃花水。</p>
<h4 id="三">【三】</h4>
<p>有有我之境，有无我之境。</p>
<p>“泪眼问花花不语，乱红飞过秋千去”，“可堪孤馆闭春寒，杜鹃声里斜阳暮”，有我之境也。</p>
<p>“采菊东篱下，悠然见南山”，“寒波澹澹起，白鸟悠悠下”，无我之境也。</p>
<p>有我之境，以我观物，故物皆著我之色彩。</p>
<p>无我之境，以物观物，故不知何者为我，何者为物。</p>
<p>古人为词，写有我之境者为多，然未始不能写无我之境，此在豪杰之士能自树立耳。</p>
<h6 id="参阅词品-2">参阅词品</h6>
<p>饮 酒 • 其 五</p>
<ul>
<li>(晋) 陶渊明</li>
</ul>
<p>结庐在人境，而无车马喧。问君何能尔，心远地自偏。</p>
<p>采菊东篱下，悠然见南山。山气日夕佳，飞鸟相与还。</p>
<p>此中有真意，欲辩已忘言。</p>
<ul>
<li>蝶 恋 花</li>
</ul>
<p>(北宋) 欧阳修</p>
<p>庭院深深深几许？杨柳堆烟，帘幕无重数。</p>
<p>玉勒雕鞍游冶处，楼高不见章台路。</p>
<p>雨横风狂三月暮。门掩黄昏，无计留春住。</p>
<p>泪眼问花花不语，乱红飞过秋千去。</p>
<ul>
<li>颍亭留别</li>
</ul>
<p>(金) 元好问</p>
<p>故人重分携，临流驻归驾。乾坤展清眺，万景若相借。</p>
<p>北风三日雪，太素秉元化。九山郁峥嵘，了不受陵跨。</p>
<p>寒波澹澹起，白鸟悠悠下。怀归人自急，物态本闲暇。</p>
<p>壶觞负吟啸，尘士足悲咤。回首亭中人，平林淡如画。</p>
<h4 id="四">【四】</h4>
<p>无我之境，人惟于静9中得之。有我之境，于由动之静时得之。故一优美，一宏壮也。</p>
<h6 id="参阅词品-3">参阅词品</h6>
<p>踏 莎 行</p>
<p>(北宋) 晏殊</p>
<p>小径红稀，芳郊绿遍，高台树色阴阴见。春风不解禁杨花，濛濛乱扑行人面。</p>
<p>翠叶藏莺，朱帘隔燕，炉香静逐游丝转。一场愁梦酒醒时，斜阳却照深深院。</p>
<p>破 阵 子</p>
<p>为陈同甫赋壮语以寄</p>
<p>(南宋) 辛弃疾</p>
<p>醉里挑灯看剑，梦回吹角连营。八百里分麾下炙，五十弦翻塞外声，沙场秋点兵。</p>
<p>马作的卢飞快，弓如霹雳弦惊。了却君王天下事，赢得生前身后名，可怜白发生！</p>
<h4 id="五">【五】</h4>
<p>自然中之物，互相关系，互相限制。然其写之于文学及美术中也，必遗其关系限制之处。故虽写实家，亦理想家也。又虽如何虚构之境，其材料必求之于自然，而其构造，亦必从自然之法律。故虽理想家，亦写实家也。</p>
<h6 id="参阅词品-4">参阅词品</h6>
<p>「拜星月」高平•秋思</p>
<p>(北宋) 周邦彦</p>
<p>夜色催更，清尘收露，小曲幽坊月暗。竹槛灯窗，识秋娘庭院。笑相遇，似觉琼枝玉树，暖日明霞光烂。水眄兰情，总平生稀见。</p>
<p>画图中、旧识春风面。谁知道、自到瑶台畔。眷恋雨润云温，苦惊风吹散。念荒寒、寄宿无人馆。重门闭、败壁秋虫叹。</p>
<p>怎奈向、一缕相思，隔溪山不断。</p>
<h4 id="六">【六】</h4>
<p>境非独谓景物也。喜怒哀乐，亦人心中之一境界。故能写真景物、真感情者，谓之有境界;
否则谓之无境界。</p>
<h6 id="参阅词品-5">参阅词品</h6>
<p>醉 花 阴</p>
<p>(南宋) 李清照</p>
<p>薄雾浓云愁永昼。瑞脑消金兽。佳节又重阳，玉枕纱厨，半夜凉初透。</p>
<p>东篱把酒黄昏后。有暗香盈袖。莫道不消魂，帘卷西风，人似黄花瘦。</p>
<h4 id="七">【七】</h4>
<p>“红杏枝头春意闹”，著一“闹”字，而境界全出。“云破月来花弄影”，著一“弄”字，而境界全出矣。</p>
<h6 id="参阅词品-6">参阅词品</h6>
<p>玉 楼 春 (北宋) 宋祁</p>
<p>东城渐觉风光好， 皱波纹迎客棹。</p>
<p>绿杨烟外晓寒轻，红杏枝头春意闹。</p>
<p>浮生常恨欢娱少，肯爱千金轻一笑。</p>
<p>为君持酒劝斜阳，且向花间留晚照。</p>
<p>天 仙 子 (北宋) 张先</p>
<p>水调数声持酒听，午醉醒来愁未醒。送春春去几时回?
临晚镜，伤流景，往事后期空记省。</p>
<p>沙上并禽池上瞑，云破月来花弄影。重重帘幕密遮灯。风不定，人初静，明日落红应满径。</p>
<h4 id="八">【八】</h4>
<p>境界有大小，不以是而分优劣。“细雨鱼儿出，微风燕子斜”，何遽不若“落日照大旗，马鸣风萧萧”14。“宝帘闲挂小银钩”，何遽不若“雾失楼台，月迷津渡”也。15</p>
<h6 id="参阅词品-7">参阅词品</h6>
<p>后出塞五首</p>
<p>其二</p>
<p>(唐) 杜甫</p>
<p>朝进东门营，暮上河阳桥。落日照大旗，马鸣风萧萧。</p>
<p>平沙列万幕，部伍各见招。中天悬明月，令严夜寂寥。</p>
<p>悲笳数声动，壮士惨不骄。借问大将谁？恐是霍嫖姚。</p>
<p>水槛遣心二首</p>
<p>其一</p>
<p>(唐) 杜甫</p>
<p>去郭轩楹敞，无村眺望赊。澄江平少岸，幽树晚多花。</p>
<p>细雨鱼儿出，微风燕子斜。城中十万户，此地两三家。</p>
<p>浣 溪 沙</p>
<p>(北宋) 秦观</p>
<p>漠漠轻寒上小楼，晓阴无赖似穷秋。淡烟流水画屏幽。</p>
<p>自在飞花轻似梦，无边丝雨细如愁。宝帘闲挂小银钩。</p>
<h4 id="九">【九】</h4>
<p>严沧浪16《诗话》谓:“盛唐诸公(《诗话》‘公’作‘人’)，唯在兴趣。羚羊挂角17，无迹可求。故其妙处，透澈‘(澈’作‘彻’)玲珑，不可凑拍(‘拍’作‘泊’)。如空中之音、相中之色、水中之影(‘影’作‘月’)、镜中之象，言有尽而意无穷。”余谓:
北宋以前之词，亦复如是。然沧浪所谓兴趣，阮亭18所谓神韵，犹不过道其面目，不若鄙人拈出“境界”二字，为探其本也。</p>
<h6 id="参阅词品-8">参阅词品</h6>
<p>念 奴 娇</p>
<p>赤壁怀古</p>
<p>(北宋) 苏轼</p>
<p>(北宋) 苏轼</p>
<p>大江东去，浪淘尽、千古风流人物。故垒西边，人道是、三国周郎赤壁。乱石穿空，惊涛拍岸，卷起千堆雪。江山如画，一时多少豪杰!</p>
<p>遥想公瑾当年，小乔初嫁了，雄姿英发。羽扇纶巾，谈笑间、樯橹灰飞烟灭。故国神游，多情应笑我，早生华发。人生如梦，一樽还酹江月。</p>
<h4 id="十">【十】</h4>
<p>太白纯以气象胜。“西风残照，汉家陵阙”，寥寥八字，遂关千古登临之口。后世唯范文正之《渔家傲》，夏英公之《喜迁莺》，差足继武，然气象已不逮矣。</p>
<h6 id="参阅词品-9">参阅词品</h6>
<p>忆 秦 娥 (唐) 李白</p>
<p>箫声咽，秦娥梦断秦楼月。秦楼月，年年柳色，灞陵伤别。</p>
<p>乐游原上清秋节，咸阳古道音尘绝。音尘绝，西风残照，汉家陵阙。</p>
<p>渔 家 傲 (北宋) 范仲淹</p>
<p>塞下秋来风景异，衡阳雁去无留意。四面边声连角起。千嶂里，长烟落日孤城闭。</p>
<p>浊酒一杯家万里，燕然未勒归无计。羌管悠悠霜满地。人不寐，将军白发征夫泪。</p>
<p>喜 迁 莺 (北宋) 夏竦</p>
<p>霞散绮，月沈钩，帘卷未央楼。夜凉河汉截天流。宫阙锁清秋。</p>
<p>瑶阶曙，金盘露，凤髓香和烟雾。三千珠翠拥宸游。水殿按《凉州》。</p>
<h4 id="十一">【十一】</h4>
<p>张皋文24谓:
飞卿25之词，“深美闳约”。余谓此四字唯冯正中26足以当之。刘融斋27谓:“飞卿精艳(当作‘妙’)绝人”，差近之耳。</p>
<h6 id="参阅词品-10">参阅词品</h6>
<p>菩 萨 蛮</p>
<p>(唐) 温庭筠</p>
<p>水精帘里颇黎枕，暖香惹梦鸳鸯锦。江上柳如烟，雁飞残月天。</p>
<p>藕丝秋色浅，人胜参差剪。双鬓隔香红，玉钗头上风。</p>
<p>鹊 踏 枝</p>
<p>(五代南唐) 冯延巳</p>
<p>谁道闲情抛掷久?
每到春来，惆怅还依旧。日日花前常病酒，不辞镜里朱颜瘦。</p>
<p>河畔青芜堤上柳，为问新愁，何事年年有?独立小桥风满袖，平林新月人归后。</p>
<h4 id="十二">【十二】</h4>
<p>“画屏金鹧鸪”，飞卿语也，其词品似之。“弦上黄莺语”，端己语也，其词品亦似之。正中词品，若欲于其词句中求之，则“和泪试严妆”，殆近之欤?</p>
<h6 id="参阅词品-11">参阅词品</h6>
<p>更 漏 子</p>
<p>(唐) 温庭筠</p>
<p>柳丝长，春雨细。花外漏声迢递。</p>
<p>惊塞雁，起城乌。画屏金鹧鸪。</p>
<p>香雾薄，透帘幕。惆怅谢家池阁。</p>
<p>红烛背，绣帘垂。梦长君不知。</p>
<p>菩 萨 蛮</p>
<p>(五代前蜀) 韦庄</p>
<p>红楼别夜堪惆怅，香灯半卷流苏帐，残月出门时，美人和泪辞。</p>
<p>琵琶金翠羽，弦上黄莺语，劝我早归家，绿窗人似花。</p>
<p>菩 萨 蛮</p>
<p>(五代南唐) 冯延巳</p>
<p>娇鬟堆枕钗横凤，溶溶春水杨花梦。红烛泪阑干，翠屏烟浪寒。</p>
<p>锦壶催画箭，玉佩天涯远。和泪试严妆，落梅飞晓霜。</p>
<h4 id="十三">【十三】</h4>
<p>南唐中主词:“菡萏香销翠叶残，西风愁起绿波间”，大有众芳芜秽，美人迟暮之感。乃古今独赏其“细雨梦回鸡塞远，小楼吹彻玉笙寒”。故知解人正不易得。</p>
<h6 id="参阅词品-12">参阅词品</h6>
<p>山 花 子</p>
<p>(五代南唐) 李</p>
<p>菡萏香销翠叶残，西风愁起绿波间。还与韶光共憔悴，不堪看。</p>
<p>细雨梦回鸡塞远，小楼吹彻玉笙寒。多少泪珠无限恨，倚阑干。</p>
<h4 id="十四">【十四】</h4>
<p>温飞卿之词，句秀也。韦端己之词，骨秀也。李重光31之词，神秀也。</p>
<h6 id="参阅词品-13">参阅词品</h6>
<p>采 桑 子</p>
<p>(南唐) 李煜</p>
<p>辘轳金井梧桐晚，几树惊秋。</p>
<p>昼雨如愁，百尺虾须上玉钩。</p>
<p>琼窗春断双蛾皱，回首边头。</p>
<p>欲寄鳞游，九曲寒波不溯流。</p>
<p>绿窗冷静芳音断，香印成灰。</p>
<p>可奈情怀，欲睡朦胧入梦来。</p>
<h4 id="十五">【十五】</h4>
<p>词至李后主而眼界始大，感慨遂深，遂变伶工之词而为士大夫之词。周介存32置诸温、韦之下，可谓颠倒黑白矣。“自是人生长恨水长东”，“流水落花春去也，天上人间”，《金荃》、《浣花》33，能有此气象耶!</p>
<h6 id="参阅词品-14">参阅词品</h6>
<p>相 见 欢</p>
<p>(南唐) 李煜</p>
<p>林花谢了春红，太匆匆。无奈朝来寒雨晚来风。</p>
<p>胭脂泪，相留醉，几时重?自是人生长恨水长东。</p>
<p>浪 淘 沙</p>
<p>(南唐) 李煜</p>
<p>帘外雨潺潺，春意阑珊，罗衾不耐五更寒。梦里不知身是客，一晌贪欢。</p>
<p>独自莫凭阑，无限江山，别时容易见时难。流水落花春去也，天上人间。</p>
<h6 id="参阅词品-15">参阅词品</h6>
<h4 id="十六">【十六】</h4>
<p>词人者，不失其赤子之心者也34。故生于深宫之中，长于妇人之手，是后主为人君所短处，亦即为词人所长处。</p>
<p>子 夜 歌</p>
<p>(南唐)李煜</p>
<p>人生愁恨何能免，销魂独我情何限。故国梦重归，觉来双泪垂。</p>
<p>高楼谁与上，长记秋晴望。往事已成空，还如一梦中。</p>
<h6 id="参阅词品-16">参阅词品</h6>
<h4 id="十七">【十七】</h4>
<p>客观之诗人，不可不多阅世。阅世愈深，则材料愈丰富，愈变化，《水浒传》、《红楼梦》之作者是也。主观之诗人，不必多阅世。阅世愈浅，则性情愈真，李后主是也。</p>
<p>虞 美 人</p>
<p>(南唐)李煜</p>
<p>春花秋月何时了，往事知多少！小楼昨夜又东风，故国不堪回首月明中。</p>
<p>雕栏玉砌应犹在，只是朱颜改。问君能有几多愁？恰似一江春水向东流！</p>
<h6 id="参阅词品-17">参阅词品</h6>
<h4 id="十八">【十八】</h4>
<p>尼采35谓：“一切文学，余爱以血书者。”36后主之词，真所谓以血书者也。宋道君皇帝《燕山亭》词37亦略似之。然道君不过自道身世之感，后主则俨有释迦、基督担荷人类罪恶之意，其大小固不同矣。</p>
<p>燕 山 亭</p>
<p>北行见杏花</p>
<p>(北宋)赵佶</p>
<p>裁剪冰绡，打叠数重，冷淡燕脂匀注。新样靓妆，艳溢香融，羞杀蕊珠宫女。易得凋零，更多少、无情风雨。愁苦。闲院落凄凉，几番春暮。</p>
<p>凭寄离恨重重，这双燕，何曾会人言语。天遥地远，万水千山，知他故宫何处。怎不思量，除梦里、有时曾去。无据。和梦也、有时不做。</p>
<h6 id="参阅词品-18">参阅词品</h6>
<h4 id="十九">【十九】</h4>
<p>冯正中词虽不失五代风格，而堂庑特大38，开北宋一代风气。与中、后二主词皆在《花间》39范围之外，宜《花间集》中不登其只字也。</p>
<p>鹊 踏 枝</p>
<p>(五代南唐)冯延巳</p>
<p>几日行云何处去？忘却归来，不道春将暮。百草千花寒食路，香车系在谁家树？</p>
<p>泪眼倚楼频独语：双燕来时，陌上相逢否？撩乱春愁如柳絮，悠悠梦里无寻处。</p>
<h6 id="参阅词品-19">参阅词品</h6>
<h4 id="二十">【二十】</h4>
<p>正中词除《鹊踏枝》、《菩萨蛮》十数阕最煊赫外，如《醉花间》之“高树鹊衔巢，斜月明寒草”，余谓：韦苏州之“流萤渡高阁”、孟襄阳之“疏雨滴梧桐”，不能过也。</p>
<p>醉 花 间</p>
<p>(五代南唐)冯延巳</p>
<p>晴雪小园春未到，池边梅自早。高树鹊衔巢，斜月明寒草。</p>
<p>山川风景好，自古金陵道。少年看却老。相逢莫厌醉金杯，别离多，欢会少。</p>
<p>寺居独夜寄崔主簿</p>
<p>(唐)韦应物</p>
<p>幽人寂无寐，木叶纷纷落。</p>
<p>寒夜暗深更，流萤渡高阁。</p>
<p>坐使青灯晓，还伤夏衣薄。</p>
<p>宁知岁方晏，离居更萧索。</p>
<h6 id="参阅词品-20">参阅词品</h6>
<h4 id="二十一">【二十一】</h4>
<p>欧九《浣溪沙》词：“绿杨楼外出秋千。”晁补之谓：只一“出”字，便后人所不能道。余谓：此本于正中《上行杯》词“柳外秋千出画墙”，但欧语尤工耳。</p>
<p>浣 溪 沙</p>
<p>(北宋)欧阳修</p>
<p>堤上游人逐画船，拍堤春水四垂天。绿杨楼外出秋千。</p>
<p>白发戴花君莫笑，《六么》摧拍盏频传。人生何处似尊前。</p>
<p>上 行 杯</p>
<p>(南唐)冯延巳</p>
<p>落梅暑雨消残粉，云重烟深寒食近。罗幕遮香，柳外秋千出画墙。</p>
<p>春山颠倒钗横凤，飞絮入帘春睡重。梦里佳期，只许庭花与月知。</p>
<h4 id="二十二">【二十二】</h4>
<p>梅圣(原误作“舜”) 俞《苏幕遮》词：“落尽梨花春事(当作‘又’)
了。满地斜(当作‘残’) 阳，翠色和烟老。”刘融斋谓：少游一生似专学此种。</p>
<p>余谓：冯正中《玉楼春》词：“芳菲次第长相续，自是情多无处足。尊前百计得春归，莫为伤春眉黛促。”永叔一生似专学此种。</p>
<h6 id="参阅词品-21">参阅词品</h6>
<p>苏 幕 遮</p>
<p>(北宋)梅尧臣</p>
<p>露堤平，烟墅杳。乱碧萋萋，雨后江天晓。独有庾郎年最少。地春袍，嫩色宜相照。</p>
<p>接长亭，迷远道。堪怨王孙，不记归期早。落尽梨花春又了。满地残阳，翠色和烟老。</p>
<p>玉 楼 春</p>
<p>(五代南唐)冯延巳</p>
<p>雪云乍变春云簇，渐觉年华堪纵目。</p>
<p>北枝梅蕊犯寒开，南浦波纹如酒绿。</p>
<p>芳菲次第长相续，自是情多无处足。</p>
<p>尊前百计得春归，莫为伤春眉黛促。</p>
<h4 id="二十三">【二十三】</h4>
<p>人知和靖45《点绛唇》（草）、圣(原误作“舜”)
俞《苏幕遮》、永叔《少年游》(原脱“游”)
三阕为咏春草绝调。不知先有正中“细雨湿流光”五字，皆能摄春草之魂者也。</p>
<h6 id="参阅词品-22">参阅词品</h6>
<p>点 绛 唇</p>
<p>草</p>
<p>(北宋)林逋</p>
<p>金谷年年，乱生春色谁为主。余花落处，满地和烟雨。</p>
<p>又是离歌，一阕长亭暮。王孙去。萋萋无数，南北东西路。</p>
<p>少 年 游</p>
<p>(北宋)欧阳修</p>
<p>阑干十二独凭春。晴碧远连云。千里万里，二月三月，行色苦愁人。</p>
<p>谢家池上，江淹浦畔，吟魄与离魂。那堪疏雨滴黄昏，更特地、忆王孙。</p>
<p>南 乡 子</p>
<p>(五代南唐)冯延巳</p>
<p>细雨湿流光，芳草年年与恨长。烟锁凤楼无限事，茫茫。鸾镜鸳衾两断肠。</p>
<p>魂梦任悠扬，睡起杨花满绣床。薄幸不来门半掩，斜阳。负你残春泪几行！</p>
<h4 id="二十四">【二十四】</h4>
<p>《诗·蒹葭》一篇，最得风人深致。晏同叔之“昨夜西风凋碧树，独上高楼，望尽天涯路”意颇近之。但一洒落，一悲壮耳。</p>
<h6 id="参阅词品-23">参阅词品</h6>
<p>诗经·秦风·蒹葭</p>
<p>蒹葭苍苍，白露为霜。所谓伊人，在水一方。溯洄从之，道阻且长。溯游从之，宛在水中央。</p>
<p>蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。</p>
<p>蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。</p>
<p>鹊 踏 枝</p>
<p>(北宋)晏殊</p>
<p>槛菊愁烟兰泣露。罗幕轻寒，燕子双飞去。明月不谙离恨苦。斜光到晓穿朱户。</p>
<p>昨夜西风凋碧树。独上高楼，望尽天涯路。欲寄彩笺兼尺素。山长水阔知何处。</p>
<h4 id="二十五">【二十五】</h4>
<p>“我瞻四方，蹙蹙靡所骋”，诗人之忧生也。“昨夜西风凋碧树，独上高楼，望尽天涯路”似之。“终日驰车走，不见所问津”，诗人之忧世也。“百草千花寒食路，香车系在谁家树”似之。</p>
<h6 id="参阅词品-24">参阅词品</h6>
<p>饮 酒</p>
<p>二十</p>
<p>( 晋)陶渊明</p>
<p>羲农去我久，举世少复真。汲汲鲁中叟，弥缝使其淳。</p>
<p>凤鸟虽不至，礼乐暂得新。洙泗辍微响，漂流逮狂秦。</p>
<p>诗书复何罪，一朝成灰尘。区区诸老翁，为事诚殷勤。</p>
<p>如何绝世下，六籍无一亲！终日驰车走，不见所问津。</p>
<p>若复不快饮，空负头上巾。但恨多谬误，君当恕醉人。</p>
<h4 id="二十六">【二十六】</h4>
<p>古今之成大事业、大学问者，必经过三种之境界：“昨夜西风凋碧树，独上高楼，望尽天涯路”48，此第一境也。“衣带渐宽终不悔，为伊消得人憔悴”49，此第二境也。“众里寻他千百度，回头蓦见(当作‘蓦然回首’)，那人正(当作‘却’)在灯火阑珊处”50，此第三境也。此等语皆非大词人不能道。然遽以此意解释诸词，恐为晏、欧诸公所不许也。</p>
<h6 id="参阅词品-25">参阅词品</h6>
<p>青 玉 案</p>
<p>(南宋)辛弃疾</p>
<p>东风夜放花千树，更吹落，星如雨。宝马雕车香满路，凤箫声动，玉壶光转，一夜鱼龙舞。</p>
<p>蛾儿雪柳黄金缕，笑语盈盈暗香去。众里寻他千百度，蓦然回首，那人却在、灯火阑珊处。</p>
<p>蝶 恋 花</p>
<p>(北宋)欧阳修</p>
<p>独倚危楼风细细。望极离愁，黯黯生天际。草色山光残照里，无人会得凭阑意。</p>
<p>也拟疏狂图一醉，对酒当歌，强饮还无味。衣带渐宽都不悔，况伊消得人憔悴。</p>
<h4 id="二十七">【二十七】</h4>
<p>永叔“人间(当作‘生’)
自是有情痴，此恨不关风与月”、“直须看尽洛城花，始与(当作‘共’)
东(当作‘春’)风容易别”，于豪放之中有沈著之致，所以尤高。</p>
<h6 id="参阅词品-26">参阅词品</h6>
<p>玉 楼 春</p>
<p>(北宋)欧阳修</p>
<p>尊前拟把归期说。未语春容先惨咽。人生自是有情痴，此恨不关风与月。</p>
<p>离歌且莫翻新阕。一曲能教肠寸结。直须看尽洛城花，始共春风容易别。</p>
<h4 id="二十八">【二十八】</h4>
<p>冯梦华《宋六十一家词选·序例》谓：“淮海、小山，古之伤心人也。其淡语皆有味，浅语皆有致。”</p>
<p>余谓：此唯淮海足以当之。小山矜贵有余，但可方驾子野、方回，未足抗衡淮海也。</p>
<h6 id="参阅词品-27">参阅词品</h6>
<p>蝶 恋 花</p>
<p>(北宋)晏几道</p>
<p>醉别西楼醒不记。春梦秋云，聚散真容易。斜月半窗还少睡，画屏闲展吴山翠。</p>
<p>衣上酒痕诗里字。点点行行，总是凄凉意。红烛自怜无好计，夜寒空替人垂泪。</p>
<h4 id="二十九">【二十九】</h4>
<p>少游词境，最为凄婉。至“可堪孤馆闭春寒，杜鹃声里斜阳暮”，则变而凄厉矣。东坡赏其后二语，犹为皮相。</p>
<h6 id="参阅词品-28">参阅词品</h6>
<p>踏 莎 行</p>
<p>郴州旅舍</p>
<p>(北宋)秦观</p>
<p>雾失楼台，月迷津渡，桃源望断无寻处。可堪孤馆闭春寒，杜鹃声里斜阳暮。</p>
<p>驿寄梅花，鱼传尺素，砌成此恨无重数。郴江幸自绕郴山，为谁流下潇湘去？</p>
<h4 id="三十">【三十】</h4>
<p>“风雨如晦，鸡鸣不已”、“山峻高以蔽日兮，下幽晦以多雨。霰雪纷其无垠兮，云霏霏而承宇”
、“树树皆秋色，山山尽(当作‘唯’)
落晖”、“可堪孤馆闭春寒，杜鹃声里斜阳暮”，气象皆相似。</p>
<h6 id="参阅词品-29">参阅词品</h6>
<p>诗经·郑风·风雨</p>
<p>风雨凄凄，鸡鸣喈喈。既见君子，云胡不夷？</p>
<p>风雨潇潇，鸡鸣胶胶。既见君子，云胡不瘳？</p>
<p>风雨如晦，鸡鸣不已。既见君子，云胡不喜？</p>
<p>野 望</p>
<p>(唐)王绩</p>
<p>东皋薄暮望，徙倚欲何依。树树皆秋色，山山唯落晖。</p>
<p>牧人驱犊返，猎马带禽归。相顾无相识，长歌怀采薇。</p>
<h4 id="三十一">【三十一】</h4>
<p>昭明太子称57陶渊明诗“跌宕昭彰，独超众类，抑扬爽朗，莫之与京”58，王无功59称薛收60赋“韵趣高奇，词义晦远，嵯峨萧瑟，真不可言”61，词中惜少此二种气象，前者惟东坡，后者惟白石62，略得一二耳。</p>
<h6 id="参阅词品-30">参阅词品</h6>
<p>点 绛 唇</p>
<p>丁未冬过吴松作</p>
<p>(南宋)姜夔</p>
<p>燕雁无心，太湖西畔随云去。数峰清苦。商略黄昏雨。</p>
<p>第四桥边，拟共天随住。今何许。凭栏怀古。残柳参差舞。</p>
<h4 id="三十二">【三十二】</h4>
<p>词之雅郑，在神不在貌。永叔、少游虽作艳语，终有品格。方之美成，便有淑女与倡伎之别。</p>
<h6 id="参阅词品-31">参阅词品</h6>
<p>少 年 游</p>
<p>(北宋)周邦彦</p>
<p>并刀如水，吴盐胜雪，纤手破新橙。锦幄初温，兽烟不断，相对坐调笙。</p>
<p>低声问向谁行宿，城上已三更。马滑霜浓，不如休去，直是少人行。</p>
<h4 id="三十三">【三十三】</h4>
<p>美成深远之致不及欧、秦，唯言情体物，穷极工巧，故不失为第一流之作者。但恨创调之才多，创意之才少耳。</p>
<h6 id="参阅词品-32">参阅词品</h6>
<p>夜 飞 鹊</p>
<p>道宫 别情</p>
<p>(北宋)周邦彦</p>
<p>河桥送人处，凉夜何其。斜月远堕余辉。铜盘烛泪已流尽，霏霏凉露沾衣。相将散离会，探风前津鼓，树杪参旗。华骢会意，纵扬鞭、亦自行迟。</p>
<p>迢递路回清野，人语渐无闻，空带愁归。何意重经前地，遗钿不见，斜径都迷。兔葵燕麦，向斜阳、欲与人齐。但徘徊班草，欷酹酒，极望天西。</p>
<h4 id="三十四">【三十四】</h4>
<p>词忌用替代字。美成《解语花》之“桂华流瓦”，境界极妙；惜以“桂华”二字代“月”耳。梦窗67以下，则用代字更多。其所以然者，非意不足，则语不妙也。盖意足则不暇代，语妙则不必代。此少游之“小楼连苑”、“绣毂雕鞍”，所以为东坡所讥也68。</p>
<h6 id="参阅词品-33">参阅词品</h6>
<p>解 语 花</p>
<p>上元</p>
<p>(北宋)周邦彦</p>
<p>风销焰蜡，露浥烘炉，花市光相射。桂华流瓦。纤云散，耿耿素娥欲下。衣裳淡雅，看楚女、纤腰一把。箫鼓喧，人影参差，满路飘香麝。</p>
<p>因念都城放夜。望千门如昼，嬉笑游冶。钿车罗帕。相逢处，自有暗尘随马。年光是也，唯只见、旧情衰谢。清漏移，飞盖归来，从舞休歌罢。</p>
<h4 id="三十五">【三十五】</h4>
<p>沈伯时69《乐府指迷》云：“说桃不可直说破(原无‘破’字，据《花草粹编》附刊本《乐府指迷》加)
桃，须用‘红雨’‘刘郎’等字，咏(原作‘说’)
柳不可直说破柳，须用‘章台’’灞岸’等字。”若惟恐人不用代字者。果以是为工，则古今类书具在，又安用词为耶?
宜其为《提要》所讥也。</p>
<h6 id="参阅词品-34">参阅词品</h6>
<p>一 丛 花 令</p>
<p>(北宋)张先</p>
<p>伤高怀远几时穷？无物似情浓。离愁正引千丝乱，更东陌、飞絮蒙蒙。嘶骑渐遥，征尘不断，何处认郎踪！</p>
<p>双鸳池沼水溶溶，南北小桡通。梯横画阁黄昏后，又还是、斜月帘栊。沉恨细思，不如桃杏，犹解嫁东风。</p>
<h4 id="三十六">【三十六】</h4>
<p>美成《青玉案》（当作《苏幕遮》)
词：“叶上初阳干宿雨。水面清圆，一一风荷举。”此真能得荷之神理者。觉白石《念奴娇》、《惜红衣》二词，犹有隔雾看花之恨。</p>
<h6 id="参阅词品-35">参阅词品</h6>
<p>惜 红 衣</p>
<p>(南宋)姜夔</p>
<p>簟枕邀凉，琴书换日，睡余无力。细洒冰泉，并刀破甘碧。墙头唤酒，谁问讯、城南诗客。岑寂。高柳晚蝉，说西风消息。</p>
<p>虹梁水陌。鱼浪吹香，红衣半狼藉。维舟试望故国。眇天北。可惜渚边沙外，不共美人游历。问甚时同赋，三十六陂秋色。</p>
<p>苏 幕 遮</p>
<p>(北宋)周邦彦</p>
<p>燎沉香，消溽暑。鸟雀呼晴，侵晓窥檐语。叶上初阳干宿雨，水面清圆，一一风荷举。</p>
<p>故乡遥，何日去？家住吴门，久作长安旅。五月渔郎相忆否？小楫轻舟，梦入芙蓉浦。</p>
<p>念 奴 娇</p>
<p>(南宋)姜夔</p>
<p>闹红一舸，记来时、尝与鸳鸯为侣。三十六陂人未到，水佩风裳无数。翠叶吹凉，玉容销酒，更洒菰蒲雨。嫣然摇动，冷香飞上诗句。</p>
<p>日暮。青盖亭亭，情人不见，争忍凌波去。只恐舞衣寒易落，愁入西风南浦。高柳垂阴，老鱼吹浪，留我花间住。田田多少，几回沙际归路。</p>
<h4 id="三十七">【三十七】</h4>
<p>东坡《水龙吟》咏杨花，和韵而似原唱。章质夫词，原唱而似和韵。才之不可强也如是!</p>
<h6 id="参阅词品-36">参阅词品</h6>
<p>水 龙 吟</p>
<p>次韵章质夫杨花词</p>
<p>(北宋)苏轼</p>
<p>似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被、莺呼起。</p>
<p>不恨此花飞尽，恨西园、落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花点点，是离人泪。</p>
<p>水 龙 吟</p>
<p>杨花</p>
<p>(北宋)章楶</p>
<p>燕忙莺懒芳残，正堤上、柳花飘坠。轻飞点画青林，谁道全无才思。闲趁游丝，静临深院，日长门闭。傍珠帘散漫，垂垂欲下，依前被，风扶起。</p>
<p>兰帐玉人睡觉，怪春衣、雪沾琼缀。绣床旋满，香球无数，才圆却碎。时见蜂儿，仰粘轻粉，鱼吹池水。望章台路杳，金鞍游荡，有盈盈泪。</p>
<h4 id="三十八">【三十八】</h4>
<p>咏物之词，自以东坡《水龙吟》为最工，邦卿72《双双燕》次之。白石“暗香”、“疏影”格调虽高，然无一语道著，视古人“江边一树垂垂发”等句何如耶?</p>
<h6 id="参阅词品-37">参阅词品</h6>
<p>双 双 燕</p>
<p>咏燕</p>
<p>(南宋)史达祖</p>
<p>过春社了，度帘幕中间，去年尘冷。差池欲住，试入旧巢相并。还相雕梁藻井。又软语商量不定。飘然快拂花梢，翠尾分开红影。</p>
<p>芳径。芹泥雨润。爱贴地争飞，竞夸轻俊。红楼归晚，看足柳昏花暝。应自栖香正稳，便忘了、天涯芳信。愁损翠黛双娥，日日画阑独凭。</p>
<p>和裴迪登蜀州东亭</p>
<p>送客逢早梅相忆见寄</p>
<p>(唐)杜甫</p>
<p>东阁官梅动诗兴，还如何逊在扬州。</p>
<p>此时对雪遥相忆，送客逢春可自由。</p>
<p>幸不折来伤岁暮，若为看去乱乡愁。</p>
<p>江边一树垂垂发，朝夕催人自白头。</p>
<h4 id="三十九">【三十九】</h4>
<p>白石写景之作，如“二十四桥仍在，波心荡、冷月无声”，“数峰清苦，商略黄昏雨”，“高树晚蝉，说西风消息”73，虽格韵高绝，然如雾里看花，终隔一层。梅溪、梦窗诸家写景之病，皆在一“隔”字。北宋风流，渡江遂绝。抑真有运会存乎其间耶?</p>
<h6 id="参阅词品-38">参阅词品</h6>
<p>扬 州 慢</p>
<p>(南宋)姜夔</p>
<p>淮左名都，竹西佳处，解鞍少驻初程。过春风十里，尽荠麦青青。自胡马窥江去后，废池乔木，犹厌言兵。渐黄昏，清角吹寒，都在空城。</p>
<p>杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生。</p>
<h4 id="四十">【四十】</h4>
<p>问“隔”与“不隔”之别，曰：陶、谢74之诗不隔，延年75则稍隔矣。东坡之诗不隔，山谷76则稍隔矣。“池塘生春草”、“空梁落燕泥77”等二句，妙处唯在不隔。词亦如是。即以一人一词论，如欧阳公《少年游·咏春草》上半阕云：“阑干十二独凭春，晴碧远连云。千里万里，二月三月(此两句原倒置)，行色苦愁人。”语语都在目前，便是不隔。至云：“谢家池上，江淹浦畔”，则隔矣。白石《翠楼吟》：“此地，宜有词仙，拥素云黄鹤，与君游戏。玉梯凝望久，叹芳草、萋萋千里。”便是不隔。至“酒祓清愁，花消英气”，则隔矣。然南宋词虽不隔处，比之前人，自有浅深厚薄之别。</p>
<h6 id="参阅词品-39">参阅词品</h6>
<p>翠 楼 吟</p>
<p>(南宋)姜夔</p>
<p>月冷龙沙，尘清虎落，今年汉初赐。新翻胡部曲，听毡幕、元戎歌吹。层楼高峙。看槛曲萦红，檐牙飞翠。人姝丽。粉香吹下，夜寒风细。</p>
<p>此地。宜有词仙，拥素云黄鹤，与君游戏。玉梯凝望久，叹芳草、萋萋千里。天涯情味。仗酒祓清愁，花销英气。西山外。晚来还卷，一帘秋霁。</p>
<p>登池上楼</p>
<p>(南朝宋)谢灵运</p>
<p>潜虬媚幽姿，飞鸿响远音。薄霄愧云浮，栖川怍渊沉。</p>
<p>进德智所拙，退耕力不任。徇禄反穷海，卧对空林。</p>
<p>衾枕昧节候，褰开暂窥临。倾耳聆波澜，举目眺岖嵚。</p>
<p>初景革绪风，新阳改故阴。池塘生春草，园柳变鸣禽。</p>
<p>祁祁伤豳歌，萋萋感楚吟。索居易永久，离群难处心。</p>
<p>持操岂独古，无闷征在今。</p>
<p>昔 昔 盐</p>
<p>(隋)薛道衡</p>
<p>垂柳覆金堤，蘼芜叶复齐。</p>
<p>水溢芙蓉沼，花飞桃李蹊。</p>
<p>采桑秦氏女，织锦窦家妻。</p>
<p>关山别荡子，风月守空闺。</p>
<p>恒敛千金笑，长垂双玉啼。</p>
<p>盘龙随镜隐，彩凤逐帷低。</p>
<p>飞魂同夜鹊，倦寝忆晨鸡。</p>
<p>暗牖悬蛛网，空梁落燕泥。</p>
<p>前年过代北，今岁往辽西。</p>
<p>一去无消息，那能惜马啼。</p>
<h4 id="四十一">【四十一】</h4>
<p>“生年不满百，常怀千岁忧。昼短苦夜长，何不秉烛游？”“服食求神仙，多为药所误。不如饮美酒，被服纨与素。”写情如此，方为不隔。“采菊东篱下，悠然见南山。山气日夕佳，飞鸟相与还。”78“天似穹庐，笼盖四野。天苍苍，野茫茫，风吹草低见牛羊。”写景如此，方为不隔。</p>
<h6 id="参阅词品-40">参阅词品</h6>
<p>敕　勒　歌</p>
<p>敕勒川，阴山下，天似穹庐，笼盖四野。</p>
<p>天苍苍，野茫茫，风吹草低见牛羊。</p>
<p>古诗十九首</p>
<p>其十五</p>
<p>生年不满百，常怀千岁忧。昼短苦夜长，何不秉烛游？</p>
<p>为乐当及时，何能待来兹。愚者爱惜费，但为后世嗤。</p>
<p>仙人王子乔，难可与等期。</p>
<p>古诗十九首</p>
<p>其十三</p>
<p>驱车上东门，遥望郭北墓。白杨何萧萧，松柏夹广路。</p>
<p>下有陈死人，杳杳即长暮。潜寐黄昏下，千载永不寤。</p>
<p>浩浩阴阳移，年命如朝露。人生忽如寄，寿无金石固。</p>
<p>万岁更相送，圣贤莫能度。服食求神仙，多为药所误。</p>
<p>不如饮美酒，被服纨与素。</p>
<h4 id="四十二">【四十二】</h4>
<p>古今词人格调之高，无如白石。惜不于意境上用力，故觉无言外之味，弦外之响，终不能与于第一流之作者也。</p>
<h6 id="参阅词品-41">参阅词品</h6>
<p>暗 香</p>
<p>(南宋)姜夔</p>
<p>旧时月色。算几番照我，梅边吹笛。唤起玉人，不管清寒与攀摘。何逊而今渐老，都忘却、春风词笔。但怪得、竹外疏花，香冷入瑶席。</p>
<p>江国。正寂寂。叹寄与路遥，夜雪初积。翠樽易竭，红萼无言耿相忆。长记曾携手处，千树压、西湖寒碧。又片片、吹尽也，几时见得。</p>
<h4 id="四十三">【四十三】</h4>
<p>南宋词人，白石有格而无情，剑南79有气而乏韵。其堪与北宋人颉颃80者，唯一幼安81耳。近人祖南宋而祧82北宋，以南宋之词可学，北宋不可学也。学南宋者，不祖白石，则祖梦窗；以白石、梦窗可学，幼安不可学也。学幼安者，率祖其粗犷、滑稽，以其粗犷、滑稽处可学，佳处不可学也。幼安之佳处，在有性情，有境界。即以气象论，亦有“横素波、干青云”83之概，宁后世龌龊小生所可拟耶?</p>
<h6 id="参阅词品-42">参阅词品</h6>
<p>摸 鱼 儿</p>
<p>(南宋)辛弃疾</p>
<p>淳熙己亥，自湖北漕移湖南，同官王正之置酒小山亭，为赋。</p>
<p>更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有、殷勤画檐蛛网，尽日惹飞絮。</p>
<p>长门事，准拟佳期又误，蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土！闲愁最苦！休去倚危栏，斜阳正在，烟柳断肠处。</p>
<h4 id="四十四">【四十四】</h4>
<p>东坡之词旷，稼轩之词豪。无二人之胸襟而学其词，犹东施之效捧心也。</p>
<h6 id="参阅词品-43">参阅词品</h6>
<p>定 风 波</p>
<p>(北宋)苏轼</p>
<p>三月七日，沙湖道中遇雨，雨具先去，同行皆狼狈，余不觉。已而遂晴，故作此词。</p>
<p>莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。</p>
<p>料峭春风吹酒醒，微冷，山头斜照却相迎。回首向来潇洒处，归去，也无风雨也无晴。</p>
<h4 id="四十五">【四十五】</h4>
<p>读东坡、稼轩词，须观其雅量高致，有伯夷、柳下惠之风。白石虽似蝉蜕尘埃，然终不免局促86辕下。</p>
<h6 id="参阅词品-44">参阅词品</h6>
<p>菩 萨 蛮</p>
<p>书江西造口壁</p>
<p>(南宋)辛弃疾</p>
<p>郁孤台下清江水，中间多少行人泪。西北望长安，可怜无数山。</p>
<p>青山遮不住，毕竟东流去。江晚正愁余，山深闻鹧鸪。</p>
<h4 id="四十六">【四十六】</h4>
<p>苏、辛词中之狂。白石犹不失为狷87。若梦窗、梅溪、玉田88、草窗89、中(当作“西”，《删稿》三十五可证)
麓90辈，面目不同，同归于乡愿91而已。</p>
<h6 id="参阅词品-45">参阅词品</h6>
<p>高 阳 台</p>
<p>送陈君衡被召</p>
<p>(南宋)周密</p>
<p>照野旌旗，朝天车马，平沙万里天低。宝带金章，尊前茸帽风欹。秦关汴水经行地，想登临、都付新诗。纵英游，叠鼓清笳，骏马名姬。</p>
<p>酒酣应对燕山雪，正冰河月冻，晓陇云飞。投老残年，江南谁念方回？东风渐绿西湖柳，雁已还、人未南归。最关情，折尽梅花，难寄相思。</p>
<h4 id="四十七">【四十七】</h4>
<p>稼轩《中秋饮酒达旦，用〈天问〉92体作〈木兰花慢〉以送月》曰：“可怜今夕月，向何处、去悠悠?
是别有人间，那边才见，光景东头。”词人想象，直悟月轮绕地之理。与科学家密合，可谓神悟。</p>
<h6 id="参阅词品-46">参阅词品</h6>
<p>木兰花慢</p>
<p>(南宋)辛弃疾</p>
<p>中秋饮酒，将旦，客谓前人诗词有赋待月无送月者，因用《天问》体赋。</p>
<p>可怜今夕月，向何处、去悠悠。是别有人间，那边才见，光影东头。是天外空汗漫，但长风、浩浩送中秋。飞镜无根谁系，嫦娥不嫁谁留。</p>
<p>谓洋海底问无由。恍惚使人愁。怕万里长鲸，纵横触破，玉殿琼楼。虾蟆故堪浴水，问云何、玉兔解沈浮。若道都齐无恙，云何渐渐如钩。</p>
<h4 id="四十八">【四十八】</h4>
<p>周介存谓：“梅溪93词中，喜用‘偷’字，足以定其品格。”刘融斋谓：“周旨荡而史意贪。”此二词令人解颐94。</p>
<h6 id="参阅词品-47">参阅词品</h6>
<p>三 姝 媚</p>
<p>(南宋)史达祖</p>
<p>烟光摇缥瓦。望晴檐多风，柳花如洒。锦瑟横床，想泪痕尘影，凤弦常下。倦出犀帷，频梦见、王孙骄马。讳道相思，偷理绡裙，自惊腰衩。</p>
<p>惆怅南楼遥夜。记翠箔张灯，枕肩歌罢。又入铜驼，遍旧家门巷，首询声价。可惜东风，将恨与、闲花俱谢。记取崔徽模样，归来暗写。</p>
<h4 id="四十九">【四十九】</h4>
<p>介存谓：梦窗词之佳者，如“水光云影，摇荡绿波，抚玩无极，追寻已远”95。余览《梦窗甲乙丙丁稿》中，实无足当此者；有之，其“隔江人在雨声中，晚风菰叶生秋怨”二语乎？</p>
<h6 id="参阅词品-48">参阅词品</h6>
<p>踏 莎 行</p>
<p>(南宋)吴文英</p>
<p>润玉笼绡，檀樱倚扇。绣圈犹带脂香浅。榴心空叠舞裙红，艾枝应压愁鬟乱。</p>
<p>午梦千山，窗阴一箭。香瘢新褪红丝腕。隔江人在雨声中，晚风菰叶生秋怨。</p>
<h4 id="五十">【五十】</h4>
<p>梦窗之词，吾得取其词中之一语以评之，曰：“映梦窗，凌（当作‘零’)
乱碧。”玉田之词，亦得取其词中之一语以评之，曰：“玉老田荒。”</p>
<h6 id="参阅词品-49">参阅词品</h6>
<p>秋 思</p>
<p>(南宋)吴文英</p>
<p>堆枕香鬟侧，骤夜声、偏称画屏秋色。风碎串珠，润侵歌板，愁压眉窄。动罗清商，寸心低诉叙怨抑。映梦窗，零乱碧。待涨绿春深，落花香泛，料有断红流处，暗题相忆。</p>
<p>劝酌。檐花细滴。送故人、粉黛重饰。漏侵琼瑟。丁东敲断，弄晴月白。怕一曲《霓裳》未终，催去骖凤翼。叹谢客、犹未识。漫瘦却东阳，灯前无梦到得。路隔重云雁北。</p>
<p>祝英台近</p>
<p>(南宋)张炎</p>
<p>水痕深，花信足，寂寞汉南树。转首青荫，芳事顿如许。不知多少消魂，夜来风雨。犹梦到、断红流处。</p>
<p>最无据。长年息影空山，愁入庚郎句。玉老田荒，心事已迟暮。几回听得啼鹃，不如归去。终不似，旧时鹦鹉。</p>
<h4 id="五十一">【五十一】</h4>
<p>“明月照积雪”96、“大江流日夜”97、“中天悬明月”98、“黄(当作‘长’）河落日圆”99，此种境界，可谓千古壮观。求之于词，唯纳兰容若100塞上之作，如《长相思》之“夜深千帐灯”，《如梦令》之“万帐穹庐人醉，星影摇摇欲坠”差近之。</p>
<h6 id="参阅词品-50">参阅词品</h6>
<p>岁 暮</p>
<p>(南朝宋)谢灵运</p>
<p>殷忧不能寐，苦此夜难颓。明月照积雪，</p>
<p>朔风劲且哀。运往无淹物，年逝觉已催。</p>
<p>暂使下都夜发新林至京邑赠西府同僚</p>
<p>(南朝齐)谢脁</p>
<p>大江流日夜，客心悲未央。徒念关山近，终知反路长。</p>
<p>秋河曙耿耿，寒渚夜苍苍。引领见京室，宫雉正相望。</p>
<p>金波丽鹊，玉绳低建章。驱车鼎门外，思见昭丘阳。</p>
<p>驰晖不可接，何况隔两乡。风云有鸟路，江汉限无梁。</p>
<p>常恐鹰隼击，时菊委严霜。寄言罗者，寥廓已高翔</p>
<p>使至塞上</p>
<p>(唐)王维</p>
<p>单车欲问边，属国过居延。征蓬出汉塞，归雁入胡天。</p>
<p>大漠孤烟直，长河落日圆。萧关逢候吏，都护在燕然。</p>
<p>如 梦 令</p>
<p>(清)纳兰性德</p>
<p>万帐穹庐人醉，星影摇摇欲坠。归梦隔狼河，</p>
<p>又被河声搅碎。还睡，还睡，解道醒来无味。</p>
<h4 id="五十二">【五十二】</h4>
<p>纳兰容若以自然之眼观物，以自然之舌言情。此由初入中原，未染汉人风气，故能真切如此。北宋以来，一人而已。</p>
<h6 id="参阅词品-51">参阅词品</h6>
<p>长 相 思</p>
<p>(清)纳兰性德</p>
<p>山一程，水一程。身向榆关那畔行，夜深千帐灯。</p>
<p>风一更，雪一更。聒碎乡心梦不成，故园无此声。</p>
<h4 id="五十三">【五十三】</h4>
<p>陆放翁跋《花间集》，谓：“唐季五代、诗愈卑，而倚声者辄简古可爱。能此不能彼，未可（当作‘易’）以理推也。”《提要》101驳之，谓：“犹能举七十斤者，举百斤则蹶，举五十斤则运掉自如。”其言甚辨。然谓词必易于诗，余未敢信。善乎陈卧子102之言曰：“宋人不知诗而强作诗，故终宋之世无诗。然其欢愉愁苦（当作‘怨’）之致，动于中而不能抑者，类发于诗余，故其所造独工。”103五代词之所以独胜，亦由此也。</p>
<h6 id="参阅词品-52">参阅词品</h6>
<p>渔 歌 子</p>
<p>(唐)张志和</p>
<p>西塞山前白鹭飞，桃花流水鳜鱼肥。青箬笠，绿蓑衣，斜风细雨不须归。</p>
<h4 id="五十四">【五十四】</h4>
<p>四言敝104而有楚辞，楚辞敝而有五言，五言敝而有七言，古诗敝而有律绝，律绝敝而有词。盖文体通行既久，染指遂多，自成习套。豪杰之士，亦难于其中自出新意，故遁105而作他体，以自解脱。一切文体所以始盛终衰者，皆由于此。故谓文学后不如前，余未敢信。但就一体论，则此说固无以易也。</p>
<h6 id="参阅词品-53">参阅词品</h6>
<p>桂 枝 香</p>
<p>(北宋)王安石</p>
<p>登临送目。正故国晚秋，天气初肃。千里澄江似练，翠峰如簇。归帆去棹残阳里，背西风、酒旗斜矗。彩舟云淡，星河鹭起，画图难足。</p>
<p>念往昔、繁华竞逐，叹门外楼头，悲恨相续。千古凭高，对此谩嗟荣辱。六朝旧事随流水，但寒烟、芳草凝绿。至今商女，时时犹唱，后庭遗曲。</p>
<h4 id="五十五">【五十五】</h4>
<p>诗之三百篇、十九首106，词之五代、北宋，皆无题也。非无题也，诗词中之意，不能以题尽之也。自《花庵》107、《草堂》108每调立题，并古人无题之词亦为之作题。如观一幅佳山水而即曰此某山某河，可乎?
诗有题而诗亡，词有题而词亡。然中材之士，鲜能知此而自振拔者矣。</p>
<h6 id="参阅词品-54">参阅词品</h6>
<p>古诗十九首</p>
<p>其十</p>
<p>迢迢牵牛星，皎皎河汉女。纤纤擢素手，札札弄机杼。终日不成章，泣涕零如雨。河汉清且浅，相去复几许。盈盈一水间，脉脉不得语。</p>
<h4 id="五十六">【五十六】</h4>
<p>大家之作，其言情也必沁人心脾109，其写景也必豁人耳目110。其辞脱口而出，无矫揉妆束111之态。以其所见者真，所知者深也。诗词皆然。持此以衡112古今之作者，可无大误矣。</p>
<h6 id="参阅词品-55">参阅词品</h6>
<p>洞 仙 歌</p>
<p>泗州中秋作</p>
<p>(北宋)晁补之</p>
<p>青烟幂处，碧海飞金镜。永夜闲阶卧桂影。露凉时、零乱多少寒，神京远，惟有蓝桥路近。</p>
<p>水晶帘不下，云母屏开，冷浸佳人淡脂粉。待都将许多明，付与金尊，投晓共、流霞倾尽。更携取、胡床上南楼，看玉做人间，素秋千顷。</p>
<h4 id="五十七">【五十七】</h4>
<p>人能于诗词中不为美刺113、投赠114之篇，不使隶事115之句，不用粉饰之字，则于此道已过半矣。</p>
<h6 id="参阅词品-56">参阅词品</h6>
<p>静 夜 思</p>
<p>( 唐)李白</p>
<p>床前明月光，疑是地上霜。</p>
<p>举头望明月，低头思故乡。</p>
<h4 id="五十八">【五十八】</h4>
<p>以《长恨歌》之壮采，而所隶之事，只“小玉”、“双成”116四字，才有余也。梅村117歌行，则非隶事不可。白118、吴优劣，即于此见。不独作诗为然，填词家亦不可不知也。</p>
<h6 id="参阅词品-57">参阅词品</h6>
<p>长 恨 歌</p>
<p>节选</p>
<p>(唐)白居易</p>
<p>临邛道士鸿都客，能以精诚致魂魄。</p>
<p>为感君王辗转思，遂教方士殷勤觅。</p>
<p>排空驭气奔如电，升天入地求之遍。</p>
<p>上穷碧落下黄泉，两处茫茫皆不见。</p>
<p>忽闻海上有仙山，山在虚无缥缈间。</p>
<p>楼阁玲珑五云起，其中绰约多仙子。</p>
<p>中有一人字太真，雪肤花貌参差是。</p>
<p>金阙西厢叩玉扃，转教小玉报双成。</p>
<p>闻道汉家天子使，九华帐里梦魂惊。</p>
<p>揽衣推枕起徘徊，珠箔银屏迤逦开。</p>
<p>云鬓半偏新睡觉，花冠不整下堂来。</p>
<h4 id="五十九">【五十九】</h4>
<p>近体诗119体制，以五七言绝句为最尊，律诗次之，排律120最下。盖此体于寄兴言情，两无所当，殆有韵之骈体文耳。词中小令如绝句，长调似律诗，若长调之《百字令》、《沁园春》等，则近于排律矣。</p>
<h6 id="参阅词品-58">参阅词品</h6>
<p>清 平 乐</p>
<p>村居</p>
<p>(南宋)辛弃疾</p>
<p>茅檐低小，溪上青青草。醉里吴</p>
<p>音相媚好，白发谁家翁媪？</p>
<p>大儿锄豆溪东，中儿正织鸡笼。</p>
<p>最喜小儿无赖，溪头卧剥莲蓬。</p>
<h4 id="六十">【六十】</h4>
<p>诗人对宇宙人生，须入乎其内，又须出乎其外。入乎其内，故能写之。出乎其外，故能观之。入乎其内，故有生气。出乎其外，故有高致。美成能入而不出。白石以降，于此二事皆未梦见。</p>
<h6 id="参阅词品-59">参阅词品</h6>
<p>兰 陵 王</p>
<p>柳</p>
<p>(北宋)周邦彦</p>
<p>柳阴直。烟里丝丝弄碧。隋堤上、曾见几番，拂水飘绵送行色。登临望故国。谁识。京华倦客。长亭路，年去岁来，应折柔条过千尺。</p>
<p>闲寻旧踪迹，又酒趁哀，灯照离席。梨花榆火催寒食。愁一箭风快，半篙波暖，回头迢递便数驿。望人在天北。</p>
<p>凄恻。恨堆积。渐别浦萦回，津堠岑寂，斜阳冉冉春无极。</p>
<p>念月榭携手，露桥闻笛。沈思前事，似梦里，泪暗滴。</p>
<h4 id="六十一">【六十一】</h4>
<p>诗人必有轻视外物之意，故能以奴仆命风月。又必有重视外物之意，故能与花鸟共忧乐。</p>
<h6 id="参阅词品-60">参阅词品</h6>
<p>闺 怨</p>
<p>(唐)王昌龄</p>
<p>闺中少妇不知愁，春日凝妆上翠楼。</p>
<p>忽见陌头杨柳色，悔教夫婿觅封候。</p>
<p>送孟浩然之广陵</p>
<p>(唐)李白</p>
<p>故人西辞黄鹤楼，烟花三月下扬州。</p>
<p>孤帆远影碧空尽，惟见长江天际流。</p>
<h4 id="六十二">【六十二】</h4>
<p>“昔为倡家女，今为荡子妇。荡子行不归，空床难独守。”“何不策高足，先据要路津?
无为久贫(当作‘守穷’)贱，{左（车）右（感）}轲长苦辛。”可谓淫鄙之尤。然无视为淫词、鄙词者，以其真也。五代、北宋之大词人亦然。非无淫词，读之者但觉其亲切动人。非无鄙词，但觉其精力弥满。可知淫词与鄙词之病，非淫与鄙之病，而游词121之病也。“岂不尔思，室是远而。”而子曰：“未之思也，夫何远之有?”122恶其游也。</p>
<h6 id="参阅词品-61">参阅词品</h6>
<p>古诗十九首</p>
<p>其二</p>
<p>青青河畔草，郁郁园中柳。</p>
<p>盈盈楼上女，皎皎当窗牖。</p>
<p>娥娥红粉妆，纤纤出素手。</p>
<p>昔为倡家女，今为荡子妇。</p>
<p>荡子行不归，空床难独守。</p>
<h4 id="六十三">【六十三】</h4>
<p>“枯藤老树昏鸦。小桥流水平沙(当作‘人家’)。古道西风瘦马。夕阳西下。断肠人在天涯。”此元人马东篱123《天净沙》小令也。寥寥数语，深得唐人绝句妙境。有元一代词家，皆不能办此也。</p>
<h6 id="参阅词品-62">参阅词品</h6>
<p>寿 阳 曲</p>
<p>潇湘夜雨</p>
<p>(元)马致远</p>
<p>渔灯暗，客梦回，一声声滴人心碎。</p>
<p>孤舟五更家万里，是离人几行情泪。</p>
<h4 id="六十四">【六十四】</h4>
<p>白仁甫124《秋夜梧桐雨》剧，沈雄悲壮，为元曲冠冕，然所作《天籁词》，粗浅之甚，不足为稼轩奴隶。岂创者易工，而因者难巧欤?
抑人各有能有不能也? 读者观欧、秦之诗远不如词，足透此中消息。</p>
<h6 id="参阅词品-63">参阅词品</h6>
<p>天 净 沙</p>
<p>秋</p>
<p>(元)白朴</p>
<p>孤村落日残霞，轻烟老树寒鸦。一点飞鸿影下。青山绿水，白草红叶黄花。</p>
<p>(1)境界:
原指土地的界际，后引申为事物所达到的程度或表现的情况。文学作品中的境界是指感情与景物交融所形成的艺术高度。</p>
<p>(2)高格:
指文学作品的高级的品第、等级，即格调高雅，取意高妙，风格高迈超逸。</p>
<p>(3)自然: 指自然界和现实人生。</p>
<p>(4)出自欧阳修《蝶恋花》。欧阳修，字永叔，号醉翁，晚年又号六一居士，序陵(今江西省吉安)
人。北宋文学家、史学家。“唐宋八大家”之一。有《六一诗话》、《欧阳文忠公集》。</p>
<p>(5)出自秦观《踏莎行》(雾失楼台)。秦观，字少游，又字太虚，号淮海居士，扬州高邮(今江苏省高邮)
人。北宋词人，“苏门四学士”之一。有《淮海集》。</p>
<p>(6)出自陶渊明《饮酒》。陶渊明，名潜，字渊明，世号靖节先生，自称五柳先生，浔阳紫桑(今江西省九江)
人。东晋大诗人。有《陶渊明集》。</p>
<p>(7)出自元好问《颍亭留别》。元好问，字裕之，号遗山，秀容(今山西省忻县)
人。金代文学家。有《遗山集》。</p>
<p>(8)豪杰之士: 指诗坛、词坛中的具有豪放气质的名家高手。</p>
<p>(9)静:
原指安定不动，没有声响，平静或安静。这里是指宁静直观的状态。</p>
<p>(10)美术: 是指艺术。</p>
<p>(11)遗: 指抛弃、摒弃、撇开。</p>
<p>(12)出自宋祁《玉楼春》。宋祁，字子京，安州安陆(今湖北省安陆县人)。北宋文学家、史学家。曾与欧阳修合修《新唐书》。</p>
<p>(13)出自张先《天仙子》。张先，字子野，乌程(今浙江省湖州市)
人。北宋词人。有《张子野词》。</p>
<p>(14)出自杜甫《水槛遣心二首》（其一）、《后出塞五首》（其二）。杜甫，字子美，自称少陵野老，出生于巩县(今河南省巩县)。曾任过检校尚书工部员外郎，世称杜工部、杜少陵。唐代著名的诗人。有《杜工部诗集》。</p>
<p>(15)出自秦观《浣溪沙》、《踏莎行》(雾失楼台)。</p>
<p>(16)严沧浪: 即严羽，字仪卿、丹丘，号沧浪逋客，邵武(今福建省)
人。南宋诗人，文学批评家。著有《沧浪集》、《沧浪诗话》。</p>
<p>(17)羚羊挂角:
传说羚羊夜宿，把角挂在树上，脚不着地，这样猎人就无迹可寻。严羽在这里引此来比喻诗文奥妙，不落痕迹。</p>
<p>(18)阮亭: 即王士，字子真，号阮亭，别号渔洋山人。山东新城(今桓台)
人。清代诗人。有《带经堂集》等。</p>
<p>(19)太白: 即李白，字太白，号青莲居士，陇西成纪(今甘肃秦安东)
人，出生于中亚碎叶(今巴尔喀什湖之南的楚河流域)。唐代著名诗人。有《李太白集》。</p>
<p>(20)气象: 这里是指气势、情态。</p>
<p>(21)范文正: 即范仲淹，字希文，谥文正，苏州吴县(今属江苏省)
人，北宋政治家、文学家。有《范文正公集》。</p>
<p>(22)夏英公: 即夏竦，字子乔，封英国公。北宋词人。</p>
<p>(23)逮: 到，及。</p>
<p>(24)张皋文: 即张惠言，字皋文，江苏武进(今常州市)
人。清代文学家、词人、词论家。著有《茗柯词》，编有《词选》。</p>
<p>(25)飞卿: 即温庭筠，本名岐，字飞卿，太原祁(今山西省祁县)
人。唐代诗人、词人。</p>
<p>(26)冯正中: 即冯延巳，字正中，广陵(今江苏省扬州)
人。五代南唐词人。有《阳春集》。</p>
<p>(27)刘融斋:
即刘熙载，字伯简，号融斋，江苏省兴化人。清代文学家。撰有《艺概》</p>
<p>(28)端己: 即韦庄，字端己，长安杜陵(今陕西省西安市)
人。五代前蜀诗人、词人。有《浣花集》。</p>
<p>(29)南唐中主: 即李璟，字伯玉，徐州(今属江苏省)
人。他多才多艺，善歌诗，在晚唐五代词中意境较高，有相当的修养。词仅存四首。</p>
<p>(30)出自屈原《楚辞·离骚》中“虽萎绝其亦何伤兮，哀众芳之芜秽”、“惟草木之零落兮，恐美人之迟暮”句。屈原，名平，字原，号灵均，战国末期楚国人。我国积极浪漫主义诗歌的开创者、奠基人。我国第一位伟大的爱国诗人。</p>
<p>(31)李重光:
即南唐后主李煜，字重光，号钟隐、莲峰居士，中主李璟的第六子。为人聪颖，多才多艺，更精于词章。存词30
余首，收录在与李璟之作的《南唐二主词》。</p>
<p>(32)周介存:
即周济，字保绪，一字介存，晚号止庵，清代词人、词论家。有《介存斋论词杂著》。在其评论中说:“毛嫱、西施，天下美妇人也;
严妆佳，淡妆亦佳，粗服乱头，不掩国色。飞卿，严妆也。端己，淡妆也。后主，则粗服乱头矣。”</p>
<p>(33)《金荃词》是温庭筠的词集，《浣花词》是韦庄的词集。</p>
<p>(34)出自《孟子·离娄下》：“大人者，不失其赤子之心者也。”在这里是指纯洁善良的意思。</p>
<p>(35)尼采：德国唯心主义哲学家，唯意志论者。主要著作有《悲剧的诞生》、《扎拉图斯拉如是说》、《善恶的彼岸》、《道德的世系》等。</p>
<p>(36)引自尼采《苏鲁支语录》。</p>
<p>(37)宋徽宗赵佶，因信道教，自称道君皇帝。其《燕山亭》（北行见杏花）是他的代表作。</p>
<p>(38)堂庑（wǔ）特大：指气势恢宏，境界开阔高远。</p>
<p>(39)《花间》：即《花间集》，词总集名，五代后蜀赵崇祚编。选录晚唐、五代词人温庭筠、皇甫松、韦庄等十八家五百首词作。</p>
<p>(40)韦苏州：即韦应物，京兆长安（今陕西省西安市）人，唐代诗人。曾为苏州刺史，故称韦苏州。有《韦苏州集》。</p>
<p>(41)孟襄阳：即孟浩然，唐代诗人，因是襄州襄阳（今湖北省襄阳县）人，故称孟襄阳。有《孟浩然集》。“疏雨滴梧桐”是摘自唐王士源《孟浩然集序》。</p>
<p>(42)欧九：即欧阳修。因他排行第九，故又称欧九。</p>
<p>(43)晁补之：字无咎，自号归来子，巨野（今属山东省）人。“苏门四学士”之一。北宋文学家。</p>
<p>(44)梅圣俞：梅尧臣，字圣俞，宣城（今属安徽省）人。北宋诗人。有《宛陵集》。</p>
<p>(45)和靖：即林逋，字君复，杭州钱塘（今浙江省杭州市）人，北宋诗人。终身未婚娶入仕，隐居于西湖之孤山，赏梅养鹤，故人称“梅妻鹤子”。卒谥和靖先生。有《林和靖诗集》。</p>
<p>(46)晏同叔：即晏殊，字同叔，临川（今江西省抚州）人。谥元献。北宋词人，有《珠玉词》。</p>
<p>(47)出自《诗经·小雅·节南山》：“驾彼四牡，四牡项领。我瞻四方，蹙蹙靡所骋。”</p>
<p>(48)出自晏殊《蝶恋花》（槛菊愁烟兰泣露）。</p>
<p>(49)出自欧阳修《蝶恋花》。</p>
<p>(50)出自辛弃疾《青玉案》（元夕）。辛弃疾，字幼安，号稼轩，历城（今山东省济南）人。南宋著名词人。有《稼轩长短句》、《稼轩词》等。</p>
<p>(51)沈著：“沈”通“沉”，沉着，指从容不迫，深沉而不轻浮。</p>
<p>(52)冯梦华：即冯煦，字梦华，号蒿庵，江苏金坛人。近代词人。有《蒿庵类稿》、《蒿庵随笔》。</p>
<p>(53)小山：即晏几道，字叔原，号小山，晏殊的第七子。临川（今属江西省）人。北宋词人。有《小山词》。</p>
<p>(54)方回：即贺铸，字方回，号庆湖遗老，卫州（今河南省汲县）人。北宋词人。有《东山词》、《庆湖遗老集》等。</p>
<p>(55)出自《诗经·郑风·风雨》。</p>
<p>(56)摘自屈原《楚辞·九章·涉江》。</p>
<p>(57)昭明太子：即萧统，字德施，南兰陵（今江苏省常州西北）人。南朝梁武帝太子，未及即位而去世，谥昭明，世称昭明太子。南朝梁文学家。编有《陶渊明集》、《文集》等。</p>
<p>(58)引自萧统《陶渊明集·序》。</p>
<p>(59)王无功：即王绩，字无功，号东皋子，绛州龙门（今山西省河津县）人。被称为“唐代第一位诗人”。</p>
<p>(60)薛收：字伯褒，河东汾阴（今山西省万荣西）人。隋诗人薛道衡之子，唐初文学家。</p>
<p>(61)出自王绩《王无功集·答冯子华处士书》。</p>
<p>(62)白石：即姜夔，字尧章，号白石道人，饶州鄱阳（今江西省波阳）人。南宋词人、音乐家。有词集《白石道人歌曲》。</p>
<p>(63)雅郑：雅与郑是对举，古时是指正声和粗俗之音。这里是辨词风之意。</p>
<p>(64)美成：即周邦彦，字美成，号清真居士，钱塘（今浙江省杭州）人。北宋词人。有《清真词》，又名《片玉集》。</p>
<p>(65)欧、秦：指欧阳修、秦观。</p>
<p>(66)恨：遗憾。这里是指周邦彦具有高超的艺术表现技巧，却缺乏创造深厚意境的才能。</p>
<p>(67)梦窗：即吴文英，字君特，晚号觉翁，四明（今浙江省宁波）人。南宋风雅词派的主要代表。有《梦窗词》。</p>
<p>(68)引自宋人曾慥《高斋诗话》。</p>
<p>(69)沈伯时：即沈义父，字伯时，南宋词论家。</p>
<p>(70)苏轼：字子瞻，号东坡居士，眉山（今四川省眉山县）人。北宋大文学家，书画家，为唐宋八大家之一。有《东坡全集》、《东坡乐府》等。</p>
<p>(71)章质夫：即章，字质夫，北宋词人。</p>
<p>(72)邦卿：即史达祖，字邦卿，号梅溪，汴（今河南省开封）人。南宋词人。有《梅溪词》。</p>
<p>(73)出自姜夔《惜红衣》(簟枕邀凉)。</p>
<p>(74)指谢灵运，东晋名将谢玄之孙，袭封康乐公，世称谢康乐，南朝宋诗人。</p>
<p>(75)延年：即颜延之，字延年，琅琊临沂（今属山东省）人。南朝宋诗人。与谢灵运齐名，世称“颜谢”。</p>
<p>(76)山谷：即黄庭坚，字鲁直，号山谷道人，分宁（今江西省修水）人。“北宋四大诗人”之一。有《山谷集》等。</p>
<p>(77)出自薛道蘅《昔昔盐》。薛道蘅，字玄卿，河东汾阴（今山西省万荣西）人。隋代诗人。</p>
<p>(78)出自陶潜《饮酒》第五首。</p>
<p>(79)剑南：即陆游，字务观，号放翁，越州山阴（今浙江省绍兴）人。著有《剑南诗稿》、《放翁词》等，故世人以“剑南”或“放翁”称之。</p>
<p>(80)颉颃：泛指不相上下，相抗衡。</p>
<p>(81)幼安：即辛弃疾，字幼安，号稼轩居士，历城（今山东济南）人。抗金英雄，南宋著名词人。有《稼轩长短句》。</p>
<p>(82)祧：这里意为疏远、忽视的意思。</p>
<p>(83)引自萧统《陶渊明集·序》。</p>
<p>(84)旷：意为开阔、明朗。</p>
<p>(85)引自《庄子·天运篇》。</p>
<p>(86)局促：原意为狭小、短促、拘谨不自然。这里比喻见识有限，受拘牵。</p>
<p>(87)狷：原意性情急燥，为狷急意；性情正直、不肯同流合污为狷介。这里为拘谨、洁身自好之意。</p>
<p>(88)玉田：即张炎，字叔夏，号玉田，又号乐笑翁。临安（今浙江省杭州）人。南宋词人、词论家。有《山中白云词》。</p>
<p>(89)草窗：即周密，字公谨，号草窗，又号苯洲、四水潜夫等。吴兴（今属浙江省）人。南宋词人。著有《草窗词》，编有《绝妙好词》。</p>
<p>(90)西麓：即陈允平，字君衡，一字衡仲，号西麓，四明（今浙江省宁波）人，南宋词人。有《西麓诗稿》等。</p>
<p>(91)乡愿：原指外貌忠诚谨慎，实际上欺世盗名的人。这里是见识简浅之意。</p>
<p>(92)《天问》：屈原《楚辞》中的名篇，文中一连向天提出170余问，是屈原浪漫主义的代表作之一。</p>
<p>(93)梅溪：即史达祖。</p>
<p>(94)解颐：开颜而笑。颐，面颊。</p>
<p>(95)引自周济《介存斋论词杂著》。</p>
<p>(96)出自谢灵运《岁暮》。</p>
<p>(97)出自谢《暂使下都夜发新林至京邑赠西府同僚》。谢，字玄晖，陈郡阳夏（今河南省太康）人。曾任过宣城太守，故称谢宣城。又因与谢灵运对举，后世又称小谢。南朝齐诗人。</p>
<p>(98)出自杜甫《后出塞五首》。</p>
<p>(99)出自王维《使至塞上》。王维，字摩诘，蒲州（今山西省家济）人。曾任尚书右丞，世称王右丞。唐代大诗人、大画家。有《王右丞集》。</p>
<p>(100)纳兰容若：即纳兰性德，字容若，号楞伽山人，满洲正黄旗人。清代词人。有《纳兰词》等。</p>
<p>(101)《提要》：指《四库全书总目提要》简称。</p>
<p>(102)陈卧子：即陈子龙，字卧子，号大樽，松江华亭（今上海市松江）人。抗清将领，明末文学家。有《陈忠裕全集》。</p>
<p>(103)引自陈子龙《五介人诗余·序》。</p>
<p>(104)敝：哀败、哀落。</p>
<p>(105)遁：原意为逃走、隐藏。这里为避开、回避之意。</p>
<p>(106)三百篇，指《诗经》；十九首，指《古诗十九首》。</p>
<p>(107)《花庵》：指词集《花庵词选》的简称。</p>
<p>(108)《草堂》：即《草堂诗余》。</p>
<p>(109)沁人心脾：一般指香气渗入或透出。这里形容美好的诗文、词品，给人以清新、爽朗、舒适的感觉。</p>
<p>(110)豁人耳目：指开阔人的眼界。</p>
<p>(111)矫揉妆束：形容过分梳妆打扮，极不自然、真切。</p>
<p>(112)衡：这里意为权衡、衡量。</p>
<p>(113)美刺：刺，名片，名贴。精美的名贴。这里指以华美的诗词寄送他人。</p>
<p>(114)投赠：将诗词作为社交的手段互为赠答呈送。</p>
<p>(115)隶事：本谓以故事相隶属，这里理解为堆砌典故。</p>
<p>(116)摘自白居易《长恨歌》之“转教小玉报双成”。</p>
<p>(117)梅村：即吴伟业，字骏公，号梅村，太仓（今属江苏省）人。清初诗人，有《梅村集》。</p>
<p>(118)白：即白居易，字乐天，晚年号香山居士。曾官太子少傅，又称白太傅。下邽（陕西省渭南）人。唐代大诗人，新乐府运动的倡导者。有《白氏长庆集》。</p>
<p>(119)近体诗：又称今体诗，是唐代形成的律诗和绝句的通称，用以区别“古体诗”。</p>
<p>(120)排律：五、七言律诗中对偶句在三联以上的称排律，也称长律。</p>
<p>(121)游词：即游辞，特指浮而不实的话或者是题外的话。</p>
<p>(122)引自《论语·子罕》。</p>
<p>(123)马东篱：马致远，字千里，号东篱，大都（今北京）人。元代杂剧作家，散曲家，为“元曲四大家”之一。</p>
<p>(124)白仁甫：白朴，字仁甫，号兰谷，生于金朝南京（今河南省开封）。元代戏曲家，为“元曲四大家”之一。有词集《天籁集》。</p>
<p>卷下</p>
<p>《人间词话》未收稿</p>
<h4 id="一-1">【一】</h4>
<p>白石之词，余所最爱者，亦仅二语，曰：“淮南皓月冷千山，冥冥归去无人管。”</p>
<h6 id="参阅词品-64">参阅词品</h6>
<p>踏莎行 (南宋)姜夔</p>
<p>燕燕轻盈，莺莺娇软，分明又向华胥见。</p>
<p>夜长争得薄情知？春初早被相思染。</p>
<p>别后书辞，别时针钱，离魂暗逐郎行远。</p>
<p>淮南皓月冷千山，冥冥归去无人管。</p>
<h4 id="二-1">【二】</h4>
<p>双声叠韵之论，盛于六朝，唐人犹多用之。至宋以后，则渐不讲，并不知二者为何物。乾嘉间，吾乡周松霭1先生春著《杜诗双声叠韵谱括略》，正千余年之误，可谓有功文苑者矣。其言曰：“两字同母谓之双声，两字同韵谓之叠韵。”余按：用今日各国文法通用之语表之，则两字同一子音者谓之双声。如《南史·羊元保传》之“官家恨狭，更广八分”，官、家、更、广四字皆从k
得声。《洛阳伽蓝记》之“狞奴慢骂”，狞、奴二字皆从n 得声，慢、骂二字皆从m
得声是也。两字同一母音者，谓之叠韵。如梁武帝2之“后牖有朽柳”，后、牖、有三字双声而兼叠韵。有、朽、柳三字其母音皆为u(按：原稿如此，应为(iu)。刘孝绰3之“梁皇长康强”，梁、长、强三字其母音皆为ian(按：原稿如此，应为(iang)
也。自李淑4《诗苑》伪造沈约5之说，以双声叠韵为诗中八病之二，后世诗家多废而不讲，亦不复用之于词。余谓苟于词之荡漾处用叠韵，促节处用双声，则其铿锵可诵必有过于前人者。惜世之专讲音律者，尚未悟此也。</p>
<h6 id="参阅词品-65">参阅词品</h6>
<p>彭蠡湖中望庐山</p>
<p>(唐)孟浩然</p>
<p>太虚生月晕，舟子知天风。</p>
<p>挂席候明发，眇漫平湖中。</p>
<p>中流见匡阜，势压九江雄。</p>
<p>容霁色，峥嵘当晓空。</p>
<p>香炉初上日，瀑布喷成虹。</p>
<p>久欲追尚子，况兹怀远公。</p>
<p>我来限于役，未暇息微躬。</p>
<p>淮海途将半，星霜岁欲穷。</p>
<p>寄言岩栖者，毕趣当来同。</p>
<h4 id="三-1">【三】</h4>
<p>昔人但知双声之不拘四声，不知叠韵亦不拘平、上、去三声。凡字之同母者，虽平仄有殊皆叠韵也。</p>
<h6 id="参阅词品-66">参阅词品</h6>
<p>声 声 慢</p>
<p>(南宋)李清照</p>
<p>寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急！雁过也，正伤心，却是旧时相识。</p>
<p>满地黄花堆积，憔悴损，如今有谁堪摘！守着窗儿，独自怎生得黑！梧桐更兼细雨，到黄昏、点点滴滴。这次第，怎一个愁字了得！</p>
<p>卷 下人间词话八十七</p>
<h4 id="四-1">【四】</h4>
<p>诗至唐中叶以后，殆为羔雁6之具矣。故五代北宋之诗，佳者绝少，而词则为其极盛时代。即诗词兼擅如永叔、少游者，亦词胜于诗远甚。以其写之于诗者，不若写之于词者之真也。至南宋以后，词亦为羔雁之具，而词亦替7矣（《文学小言》十三此下有“除稼轩一人外”六字注)。此亦文学升降之一关键也。</p>
<h6 id="参阅词品-67">参阅词品</h6>
<p>采 桑 子</p>
<p>(北宋)欧阳修</p>
<p>群芳过后西湖好，狼藉残红，飞絮，垂柳阑干尽日风。</p>
<p>笙歌散尽游人去，始觉春空，垂下帘栊，双燕归来细雨中。</p>
<h4 id="五-1">【五】</h4>
<p>曾纯甫8中秋应制9，作《壶中天慢》词，自注云：“是夜西兴亦闻天乐。”谓宫中乐声闻于隔岸也。毛子晋10谓：“天神亦不以人废言。”近冯梦华复辨其诬。不解“天乐”二字文义，殊笑人也。（按：曾觌此词，原为《海野词》所未载，殆毛晋据《武林旧事》卷七补录。调名下小字注，亦出自《武林旧事》，实非曾觌。自注。）</p>
<h6 id="参阅词品-68">参阅词品</h6>
<p>壶 中 天 慢</p>
<p>(南宋)曾觌</p>
<p>素飙漾碧，看天衢稳送，一轮明月。翠水瀛壶人不到，比似世间秋别。玉手瑶笙，一时同色，小按霓裳叠。天津桥上，有人偷记新阕。</p>
<p>当日谁幻银桥，阿瞒儿戏，一笑成痴绝。肯信群仙高宴处，移下水晶宫阙。云海尘清，山河影满，桂冷吹香雪。何劳玉斧，金瓯千古无缺。</p>
<h4 id="六-1">【六】</h4>
<p>北宋名家以方回11为最次。其词如历下12、新城13之诗，非不华赡，惜少真味。</p>
<h6 id="参阅词品-69">参阅词品</h6>
<p>青 玉 案</p>
<p>(北宋)贺铸</p>
<p>凌波不过横塘路，但目送、芳尘去。锦瑟华年谁与度？ 月桥花院，
琐窗朱户，只有春知处。</p>
<p>碧云冉冉蘅皋暮，彩笔新题断肠句。试问闲愁都几许？ 一川烟草，
满城风絮，梅子黄时雨。</p>
<h4 id="七-1">【七】</h4>
<p>散文易学而难工，骈文难学而易工。近体诗易学而难工，古体诗难学而易工。小令易学而难工，长调难学而易工。</p>
<h6 id="参阅词品-70">参阅词品</h6>
<p>浣 溪 沙</p>
<p>(北宋)晏殊</p>
<p>一曲新词酒一杯，去年天气旧亭台，夕阳西下几时回?</p>
<p>无可奈何花落去，似曾相识燕归来。小园香径独徘徊。</p>
<p>卷 下人间词话九十一</p>
<h4 id="八-1">【八】</h4>
<p>古诗云：“谁能思不歌？谁能饥不食？”诗词者，物之不得其平而鸣者也。故“欢愉之辞难工，愁苦之言易巧”。</p>
<h6 id="参阅词品-71">参阅词品</h6>
<p>乐府诗集</p>
<p>子夜歌</p>
<p>谁能思不歌？谁能饥不食？</p>
<p>日冥当户倚，惆怅底不忆？</p>
<p>南 乡 子</p>
<p>(五代前蜀)李</p>
<p>乘彩舫，过莲塘，棹歌惊起睡鸳鸯。游女带香偎伴笑，争窈窕，竞折团荷遮晚照。</p>
<h4 id="九-1">【九】</h4>
<p>社会上之习惯，杀许多之善人。文学上之习惯，杀许多之天才。</p>
<h6 id="参阅词品-72">参阅词品</h6>
<p>唐 多 令</p>
<p>惜别</p>
<p>(南宋)吴文英</p>
<p>何处合成愁。离人心上秋。纵芭蕉、不雨也飕飕。都道晚凉天气好，有明月、怕登楼。</p>
<p>年事梦中休。花空烟水流。燕辞归、客尚淹留。垂柳不萦裙带住，漫长是，系行舟。</p>
<h4 id="十-1">【十】</h4>
<p>昔人论诗词，有景语、情语之别。不知一切景语皆情语也。</p>
<h6 id="参阅词品-73">参阅词品</h6>
<p>解 连 环</p>
<p>商调·春景</p>
<p>(北宋)周邦彦</p>
<p>怨怀无托。嗟情人断绝，信音辽邈。信妙手、能解连环，似风散雨收，雾轻云薄。燕子楼空，暗尘锁，一床弦索。想移根换叶。尽是旧时，手种红药。</p>
<p>汀洲渐生杜若。料舟依岸曲，人在天角。谩记得、当日音书，把闲语闲言，待总烧却。水驿春回，望寄我、江南梅萼。拼今生、对花对酒，为伊泪落。</p>
<h4 id="十一-1">【十一】</h4>
<p>词家多以景寓情。其专作情语而绝妙者，如牛峤14之“甘（当作‘须’）作一生拼，尽君今日欢”，顾15之“换我心为你心，始知相忆深”，欧阳修之“衣带渐宽终不悔，为伊消得人憔悴
”16，美成之“许多烦恼，只为当时，一饷留情”，此等词古今曾不多见。</p>
<h6 id="参阅词品-74">参阅词品</h6>
<p>菩 萨 蛮</p>
<p>(五代前蜀)牛峤</p>
<p>玉楼冰簟鸳鸯锦，粉融香汗流山枕。帘外辘轳声，敛眉含笑惊。</p>
<p>柳阴烟漠漠，低鬓蝉钗落。须作一生拼，尽君今日欢。</p>
<p>卷 下人间词话九十五</p>
<p>诉 衷 情</p>
<p>(五代后蜀)顾</p>
<p>永夜抛人何处去？绝来音。香阁掩，眉敛，月将沉。</p>
<p>争忍不相寻？怨孤衾。换我心为你心，始知相忆深。</p>
<p>庆 宫 春</p>
<p>(北宋)周邦彦</p>
<p>云接平冈，山围寒野，路回渐转孤城。衰柳啼鸦，惊风驱雁，动人一片秋声。倦途休驾，淡烟里、微茫见星。尘埃憔悴，生怕黄昏，离思牵萦。</p>
<p>华堂旧日逢迎。花艳参差，香雾飘零。弦管当头，偏怜娇凤。夜深簧暖笙清。眼波传意，恨密约、匆匆未成。许多烦恼，只为当时，一饷留情。</p>
<h4 id="十二-1">【十二】</h4>
<p>词之为体，要眇宜修17。能言诗之所不能言，而不能尽言诗之所能言。诗之境阔，词之言长。</p>
<h6 id="参阅词品-75">参阅词品</h6>
<p>好 事 近</p>
<p>(北宋)杨万里</p>
<p>月未到诚斋，先到万花川谷。不是诚斋无月，隔一林修竹。</p>
<p>如今才是十三夜，月色已如玉。未是秋光奇绝，看十五十六。</p>
<h4 id="十三-1">【十三】</h4>
<p>言气质18，言神韵19，不如言境界。有境界，本也;
气质、神韵，末也。有境界而二者随之矣。</p>
<h6 id="参阅词品-76">参阅词品</h6>
<p>八声甘州</p>
<p>陪庾幕诸公游灵岩</p>
<p>(南宋)吴文英</p>
<p>渺空烟四远，是何年、青天坠长星？幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。</p>
<p>宫里吴王沉醉，倩五湖倦客，独钓醒醒。问苍波无语，华发奈山青！水涵空，阑干高处，送乱鸦斜日落渔汀。连呼酒，上琴台去，秋与云平。</p>
<h4 id="十四-1">【十四】</h4>
<p>“西风吹渭水，落日满长安”20。美成以之入词。白仁甫以之入曲。此借古人之境界为我之境界者也。然非自有境界，古人亦不为我用。</p>
<h6 id="参阅词品-77">参阅词品</h6>
<p>忆江上吴处士</p>
<p>(唐)贾岛</p>
<p>闽国扬帆去，蟾蜍亏复圆。</p>
<p>秋风生渭水，落叶满长安。</p>
<p>此地聚会夕，当时雷雨寒。</p>
<p>兰桡殊未返，消息海云端。</p>
<p>齐 天 乐</p>
<p>秋思</p>
<p>(北宋)周邦彦</p>
<p>绿芜凋尽台城路，殊乡又逢秋晚。暮雨生寒，鸣蛩劝织，深阁时闻裁剪。云窗静掩。叹重拂罗，顿疏花簟。尚有囊，露萤清夜照书卷。</p>
<p>荆江留滞最久，故人相望处，离思何限。渭水西风，长安乱叶，空忆诗情宛转。凭高眺远。正玉液新，蟹螯初荐。醉倒山翁，但愁斜照敛。</p>
<p>得 胜 乐</p>
<p>(元)白朴</p>
<p>玉露冷。蛩吟砌。听落叶西风渭水。</p>
<p>寒雁儿长空嘹唳。陶元亮醉在东篱。</p>
<h4 id="十五-1">【十五】</h4>
<p>长调自以周、柳、苏、辛为最工。美成《浪淘沙慢》二词，精壮顿挫，已开北曲之先声。若屯田之《八声甘州》、东坡之《水调歌头》（中秋寄子由），则伫兴之作，格高千古，不能以常词论也。</p>
<h6 id="参阅词品-78">参阅词品</h6>
<p>浪淘沙慢</p>
<p>(北宋)周邦彦</p>
<p>昼阴重，霜凋岸草，雾隐城堞。南陌脂车待发。东门帐饮乍阕。正拂面，垂杨堪揽结。掩红泪，玉手亲折。念汉浦离鸿去何许，经时信音绝。</p>
<p>情切。望中地远天阔。向露冷风情，无人处、耿耿寒漏咽。嗟万事难忘，唯是轻别。翠尊未竭。凭断云留取，西楼残月。</p>
<p>罗带光销纹衾叠。连环解、旧香顿歇。怨歌永、琼壶敲尽缺。恨春去、不与人期，弄夜色，空余满地梨花雪。</p>
<p>浪淘沙慢</p>
<p>(北宋)周邦彦</p>
<p>万叶战，秋声露结，雁度砂碛。细草和烟尚绿，遥山向晚更碧。见隐隐云边新月白。映落照、帘幕千家。听数声、何处倚楼笛，装点尽秋色。</p>
<p>脉脉。旅情暗自消释。念珠玉、临水犹悲戚，何况天涯客。忆少年歌酒，当时踪迹。岁华易老。衣带宽、懊恼心肠终窄。</p>
<p>飞散后、风流人阻。蓝桥约、怅恨路隔。马蹄过、犹嘶旧巷陌。叹往事、一一堪伤，旷望极，凝思又把阑干拍。</p>
<p>八声甘州</p>
<p>(北宋)柳永</p>
<p>对潇潇、暮雨洒江天，一番洗清秋。渐霜风凄惨，关河冷落，残照当楼。是处红衰翠减，苒苒物华休。惟有长江水，无语东流。</p>
<p>不忍登高临远，望故乡渺邈，归思难收。叹年来踪迹，何事苦淹留。想佳人、妆楼颙望，误几回、天际识归舟。争知我、倚阑干处，正恁凝愁。</p>
<h4 id="十六-1">【十六】</h4>
<p>稼轩《贺新郎》词（送茂嘉十二弟），章法绝妙，且语语有境界，此能品而几于神者。然非有意为之，故后人不能学也。</p>
<h6 id="参阅词品-79">参阅词品</h6>
<p>贺 新 郎</p>
<p>别茂嘉十二弟</p>
<p>(南宋)辛弃疾</p>
<p>绿树听鹈。更那堪，鹧鸪声住，杜鹃声切。啼到春归无寻处，苦恨芳菲都歇。算未抵，人间离别。马上琵琶关塞黑，更长门、翠辇辞金阙。看燕燕、送归妾。</p>
<p>将军百战声名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。</p>
<h4 id="十七-1">【十七】</h4>
<p>稼轩《贺新郎》词：“柳暗凌波路。送春归、猛风暴雨，一番新绿。”又，《定风波》词：“从此酒酣明月夜。耳热。”“绿”、“热”二字皆作上去用。与韩玉21《东浦词·贺新郎》以“玉”、“曲”叶“注”、“女”，《卜算子》以“夜”、“谢”叶“食”、“月”（按：“食”当作“节”，“食”在词中既非韵，在词韵中与“月”又非同部，想系笔误），已开北曲四声通押之祖。</p>
<h6 id="参阅词品-80">参阅词品</h6>
<p>贺 新 郎</p>
<p>(南宋)辛弃疾</p>
<p>柳暗凌波路。送春归、猛风暴雨，一番新绿。千里潇湘葡萄涨，人解扁舟欲去。又樯燕、留人相语。艇子飞来生尘步，唾花寒、唱我新番句。波似箭，催鸣橹。</p>
<p>黄陵祠下山无数。听湘娥、泠泠曲罢，为谁情苦。行到东吴春已暮。正江阔潮平稳渡。望金雀、觚翔舞。前度刘郎今重到，问玄都、千树花存否。愁为倩，么弦诉。</p>
<p>定 风 波</p>
<p>(南宋)辛弃疾</p>
<p>金印累累佩陆离，河梁更赋断肠诗。莫拥旌旗真个去，何处？玉堂元自要论思。</p>
<p>且约风流三学士，同醉，春风看试几枪旗。从此酒酣明月夜，耳热，那边应是说侬时。</p>
<p>贺 新 郎</p>
<p>(南宋)韩玉</p>
<p>绰约人如玉。试新妆、娇黄半绿，汉宫匀注。倚傍小栏闲伫立，翠带风前似舞。记洛甫、当年俦侣。罗袜尘生香冉冉，料征鸿、微步凌波女。惊梦断，楚江曲。</p>
<p>春工若见应为主。忍教都、闲亭邃馆，冷风凄雨。待把此花都折取，和泪连香寄与。须信道、离情如许。烟水茫茫斜照里，是骚人、九辨招魂处。千古恨，与谁语？</p>
<p>卜 算 子</p>
<p>(南宋)韩玉</p>
<p>杨柳绿成阴，初过寒食节。门掩金铺独自眠，那更逢寒夜。</p>
<p>强起立东风，惨惨梨花谢。何事王孙不早归，寂寞秋千月。</p>
<h4 id="十八-1">【十八】</h4>
<p>谭复堂22《箧中词选》谓：“蒋鹿潭23《水云楼词》与成容若、项莲生24，二(原作‘三’，依《箧中词》卷五改)百年间分鼎三足。”然《水云楼词》小令颇有境界，长调惟存气格。《忆云词》亦精实有余，超逸不足，皆不足与容若比。然视皋文、止庵辈，则倜乎远矣。</p>
<h6 id="参阅词品-81">参阅词品</h6>
<p>采 桑 子</p>
<p>(清)纳兰性德</p>
<p>桃花羞作无情死，感激东风，吹落娇红，飞入窗间伴懊侬。</p>
<p>谁怜辛苦东阳瘦，也为春慵，不及芙蓉，一片幽情冷处浓。</p>
<h4 id="十九-1">【十九】</h4>
<p>词家时代之说，盛于国初。竹垞25谓：词至北宋而大，至南宋而深。后此词人，群奉其说。然其中亦非无具眼者。周保绪曰：“南宋下不犯北宋拙率之病，高不到北宋浑涵之诣。”又曰：“北宋词多就景叙情，故珠圆玉润，四照玲珑。至稼轩、白石，一变而为即事叙景，使深者反浅，曲者反直。”潘四农德舆26曰：“词滥觞于唐，畅于五代，而意格之闳深曲挚则莫盛于北宋。词之有北宋，犹诗之有盛唐。至南宋则稍衰矣。”刘融斋熙载曰：“北宋词用密亦疏、用隐亦亮、用沈亦快、用细亦阔、用精亦浑。南宋只是掉转过来。”可知此事自有公论。虽止庵词颇浅薄，潘、刘尤甚，然其推尊北宋，则与明季云间诸公27同一卓识，不可废也。</p>
<h6 id="参阅词品-82">参阅词品</h6>
<p>苏 幕 遮</p>
<p>怀旧</p>
<p>(北宋)范仲淹</p>
<p>碧云天，黄叶地，秋色连波，波上寒烟翠。山映斜阳天接水，芳草无情，更在斜阳外。</p>
<p>黯乡魂，追旅思，夜夜除非、好梦留人睡。明月楼高休独倚，酒入愁肠，化作相思泪。</p>
<h4 id="二十-1">【二十】</h4>
<p>唐五代北宋之词，可谓“生香真色”28。若云间诸公，则彩花耳。湘真29且然，况其次也者乎！</p>
<h6 id="参阅词品-83">参阅词品</h6>
<p>青 玉 案</p>
<p>(北宋)苏轼</p>
<p>三年枕上吴中路。遣黄耳、随君去。若到松江呼小渡。莫惊鸥鹭，四桥尽是，老子经行处。</p>
<p>辋川图上看春暮。常记高人右丞句。作个归期天已许。春衫犹是，小蛮针线，曾湿西湖雨。</p>
<h4 id="二十一-1">【二十一】</h4>
<p>《衍波词》之佳者，颇似贺方回。虽不及容若，要在浙中诸子(按：据原稿“浙中诸子”四字作“锡鬯、其年”)之上。</p>
<h6 id="参阅词品-84">参阅词品</h6>
<p>石 州 引</p>
<p>(北宋)贺铸</p>
<p>薄雨初寒，斜照弄晴，春意空阔。长亭柳色才黄，远客一枝先折。烟横水际，映带几点归鸦，东风销尽龙沙雪。还记出关来，恰而今时节。</p>
<p>将发。画楼芳酒，红泪清歌，顿成轻别。已是经年，杳杳音尘多绝。欲知方寸，共有几许清愁，芭蕉不展丁香结。枉望断天涯，两厌厌风月。</p>
<h4 id="二十二-1">【二十二】</h4>
<p>近人词如复堂词30之深婉，
村词31之隐秀，皆在半塘老人32上。村学梦窗而情味较梦窗反胜，盖有临川33、庐陵之高华，而济以白石之疏越者34。学人之词，斯为极则。然古人自然神妙处，尚未梦见。</p>
<h6 id="参阅词品-85">参阅词品</h6>
<p>天 门 谣 词</p>
<p>(近)朱孝臧</p>
<p>交径新阴小。试吟袖，剩寒犹峭。人意好、为当楼残照。</p>
<p>奈芳事、轻随春去早。满路香尘酥雨少。随处到，恨罗不如芳草。</p>
<h4 id="二十三-1">【二十三】</h4>
<p>宋直方35
(原作“尚木”，误。按：“徵舆”字“直方”，“尚木”乃“征璧”字，因据改。）《蝶恋花》：“新样罗衣浑弃却，犹寻旧日春衫著。”谭复堂《蝶恋花》：“连理枝头侬与汝，千花百草从渠许。”可谓寄兴深微。</p>
<h6 id="参阅词品-86">参阅词品</h6>
<p>蝶 恋 花</p>
<p>(明)宋徵舆</p>
<p>宝枕轻风秋梦薄。红敛双蛾，颠倒垂金雀。新样罗衣浑弃却，犹寻旧日春衫著。</p>
<p>偏是断肠花不落。人苦伤心，镜里颜非昨。曾误当初青女约，
今霜夜思量着。</p>
<p>蝶 恋 花</p>
<p>(清)谭献</p>
<p>帐里迷离香似雾。不烬炉灰，酒醒闻余语。连理枝头侬与汝。千花百草从渠许。</p>
<p>莲子青青心独苦。一唱将离，日日风兼雨。豆香残杨柳暮。当时人面无寻处。</p>
<h4 id="二十四-1">【二十四】</h4>
<p>《半塘丁稿》36中和冯正中《鹊踏枝》十阕，乃《鹜翁词》之最精者。“望远愁多休纵目”等阕，郁伊37惝38，令人不能为怀。《定稿》只存六阕，殊为未允也。</p>
<h6 id="参阅词品-87">参阅词品</h6>
<p>鹊 踏 枝</p>
<p>(清)王鹏运</p>
<p>望远愁多休纵目。步绕珍丛，看笋将成竹。晓露暗垂珠。芳林一带如新浴。</p>
<p>檐外青山森碧玉。梦里骖鸾，记过清湘曲。自定新弦移雁足。弦声未抵归心促。</p>
<h4 id="二十五-1">【二十五】</h4>
<p>固哉，皋文之为词39(也!
飞卿《菩萨蛮》、永叔《蝶恋花》、子瞻《卜算子》，皆兴到之作，有何命意?
皆被皋文深文罗织。阮亭《花草蒙拾》谓：“坡公命宫磨蝎40，生前为王珪、舒41辈所苦，身后又硬受此差排。”由今观之，受差排者，独一坡公已耶?</p>
<h6 id="参阅词品-88">参阅词品</h6>
<p>菩 萨 蛮</p>
<p>(唐)温庭筠</p>
<p>小山重叠金明灭，鬓云欲度香腮雪。懒起画娥眉，弄妆梳洗迟。</p>
<p>照花前后镜，花面交相映。新帖绣罗襦，双双金鹧鸪。</p>
<p>卜 算 子</p>
<p>(北宋)苏轼</p>
<p>缺月挂疏桐，漏断人初静。谁见幽人独往来，缥缈孤鸿影。</p>
<p>惊起却回头，有恨无人省。拣尽寒枝不肯栖，寂寞沙洲冷。</p>
<h4 id="二十六-1">【二十六】</h4>
<p>贺黄公谓：“姜论史词，不称其‘软语商量’，而赏（原作‘称’，依《词筌》改）其‘柳昏花暝’，固知不免项羽学兵法之恨。”然“柳昏花暝”自是欧、秦辈句法，前后有画工、化工之殊。吾从白石，不能附和黄公矣。</p>
<h6 id="参阅词品-89">参阅词品</h6>
<p>踏　莎　行</p>
<p>(北宋)欧阳修</p>
<p>候馆梅残，溪桥柳细。草薰风暖摇征辔。离愁渐远渐无穷，迢迢不断如春水。</p>
<p>寸寸柔肠，盈盈粉泪。楼高莫近危阑倚。平芜尽处是春山，行人更在春山外。</p>
<h4 id="二十七-1">【二十七】</h4>
<p>“池塘春草谢家春，万古千秋五字新。传语闭门陈正字44，可怜无补费精神。”此遗山45《论诗绝句》也。梦窗、玉田辈当不乐闻此语。</p>
<h6 id="参阅词品-90">参阅词品</h6>
<p>春怀示邻里</p>
<p>(北宋)陈师道</p>
<p>断墙着雨蜗成字，老屋无僧燕作家。</p>
<p>剩欲出门追语笑，却嫌归鬓著尘沙。</p>
<p>风翻蛛网开三面，雷动蜂窠趁两衙。</p>
<p>屡失南邻春事约，只今容有未开花。</p>
<h4 id="二十八-1">【二十八】</h4>
<p>朱子46《清邃阁论诗》谓：“古人诗中(原无‘诗中’两字，依《朱子大全》增)
有句，今人诗更无句，只是一直说将去。这般诗（原无‘诗’字)
一日作百首也得。”余谓北宋之词有句，南宋以后便无句。如玉田、草窗之词，所谓“一日作百首也得”者也。</p>
<h6 id="参阅词品-91">参阅词品</h6>
<p>绣鸾凤花犯</p>
<p>赋水仙</p>
<p>(南宋)周密</p>
<p>楚江湄，湘娥乍见，无言洒清泪。淡然春意。空独倚东风，芳思谁寄。凌波路冷秋无际。香云随步起。谩记得，汉宫仙掌，亭亭明月底。</p>
<p>冰弦写怨更多情，骚人恨，枉赋芳兰幽芷。春思远，谁叹赏、国香风味。相将共、岁寒伴侣。小窗净、沉烟熏翠。幽梦觉，涓涓清露，一枝灯影里。</p>
<h4 id="二十九-1">【二十九】</h4>
<p>朱子谓：“梅圣俞诗，不是平淡，乃是枯槁。”余谓草窗、玉田之词亦然。</p>
<h6 id="参阅词品-92">参阅词品</h6>
<p>陶 者</p>
<p>(北宋)梅尧臣</p>
<p>陶尽门前土，屋上无片瓦。</p>
<p>寸指不沾泥，鳞鳞居大厦。</p>
<p>闻 鹊 喜</p>
<p>吴山观涛</p>
<p>(南宋)周密</p>
<p>天水碧，染就一江秋色。鳌戴雪山龙起蛰，快风吹海立。</p>
<p>数点烟鬟青滴，一杼霞绡红湿。白鸟明边帆影直，隔江闻夜笛。</p>
<h4 id="三十-1">【三十】</h4>
<p>“自怜诗酒瘦，难应接、许多春色。”“能几番游?看花又是明年。”此等语亦算警句耶?
乃值如许笔力!</p>
<h6 id="参阅词品-93">参阅词品</h6>
<p>喜 迁 莺</p>
<p>(南宋)史达祖</p>
<p>月波疑滴。望玉壶天近，了无尘隔。翠眼圈花，冰丝织练，黄道宝光相直。自怜诗酒瘦，难应接、许多春色。最无赖，是随香趁烛，曾伴狂客。</p>
<p>踪迹。漫记忆。老了杜郎，忍听东风笛。柳院灯疏，梅厅雪在，谁与细倾春碧。旧情拘未定，犹自学、当年游历。怕万一，误玉人、夜寒帘隙。</p>
<p>高 阳 台</p>
<p>(南宋)张炎</p>
<p>接叶巢莺，平波卷絮，断桥斜日归船。能几番游？看花又是明年。东风且伴蔷薇住，到蔷薇、春已堪怜。更凄然。万绿西泠，一抹荒烟。</p>
<p>当年燕子知何处，但苔深韦曲，草暗斜川。见说新愁，如今也到鸥边。无心更续笙歌梦，掩重门、浅醉闲眠。莫开帘，怕见飞花，怕听啼鹃。</p>
<h4 id="三十一-1">【三十一】</h4>
<p>文文山47词风骨甚高，亦有境界。远在圣与48、叔夏、公谨诸公之上。亦如明初诚意伯49词，非季迪50、孟载51诸人所敢望也。</p>
<h6 id="参阅词品-94">参阅词品</h6>
<p>酹 江 月</p>
<p>和</p>
<p>(南宋)文天祥</p>
<p>乾坤能大，算蛟龙、元不是池中物。风雨牢愁无著处，那更寒虫四壁。横槊题诗，登楼作赋，万事空中雪。江流如此，方来还有英杰。</p>
<p>堪笑一叶漂零，重来淮水，正凉风新发。镜里朱颜都变尽，只有丹心难灭。去去龙沙，江山回首，一线青如发。故人应念，杜鹃枝上残月。</p>
<h4 id="三十二-1">【三十二】</h4>
<p>和凝52《长命女》词：“天欲晓。宫漏穿花声缭绕，窗里星光少。冷霞寒侵帐额，残月光沈树杪。梦断锦闱空悄悄。强起愁眉小。”此词前半，不减夏英公《喜迁莺》也。</p>
<h6 id="参阅词品-95">参阅词品</h6>
<p>江 城 子</p>
<p>其二、三</p>
<p>(五代)和凝</p>
<p>竹里风生月上门。理秦筝，对云屏。轻拨朱弦，恐乱马嘶声。含恨含娇独自语，今夜约，太迟生。</p>
<p>斗转星移玉漏频。已三更，对栖莺。历历花间，似有马蹄声。含笑整衣开绣户，斜敛手，下阶迎。</p>
<h4 id="三十三-1">【三十三】</h4>
<p>宋《李希声诗话》53曰：“唐（当作‘古’）人作诗正以风调高古为主，虽意远语疏皆为佳作。后人有切近的当、气格凡下者，终使人可憎。”余谓北宋词亦不妨疏远。若梅溪以降，正所谓“切近的当、气格凡下”者也。</p>
<h6 id="参阅词品-96">参阅词品</h6>
<p>东风第一枝</p>
<p>咏春雪</p>
<p>(南宋)史达祖</p>
<p>巧沁兰心，偷黏草甲，东风欲障新暖。谩凝碧瓦难留，信知暮寒轻浅。行天入境，做弄出，轻松纤软。料故园、不卷重帘，误了乍来双燕。</p>
<p>青未了、柳回白眼。红欲断、杏开素面。旧游忆著山阴，厚盟遂妨上苑。寒炉重暖，便放慢，春衫针线。恐凤靴，挑菜归来，万一灞桥相见。</p>
<h4 id="三十四-1">【三十四】</h4>
<p>自竹垞54痛贬《草堂诗余》55而推《绝妙好词》56，后人群附合之。不知《草堂》虽有亵诨之作，然佳词恒得十之六七。《绝妙好词》则除张、范、辛、刘57诸家外，十之八九皆极无聊赖之词。甚矣，人之贵耳贱目也。（按：另有已删之“古人云：‘小好小惭，大好大惭’，洵58非虚语。”）</p>
<h6 id="参阅词品-97">参阅词品</h6>
<p>念 奴 娇</p>
<p>过洞庭</p>
<p>(南宋)张孝祥</p>
<p>洞庭青草，近中秋、更无一点风色。玉鉴琼田三万顷，著我扁舟一叶。素月分辉，明河共影，表里俱澄澈。悠然心会，妙处难与君说。</p>
<p>应念岭海经年，孤光自照，肝肺皆冰雪。短发萧骚襟袖冷，稳泛沧浪空阔。尽吸西江，细斟北斗，万象为宾客。扣舷独笑，不知今夕何夕。</p>
<p>秦 楼 月</p>
<p>(南宋)范成大</p>
<p>楼阴缺。阑干影卧东厢月。东厢月。一天风露，杏花如雪。</p>
<p>隔烟催漏金虬咽。罗帏暗淡灯花结。灯花结。片时春梦，江南天阔。</p>
<h4 id="三十五-1">【三十五】</h4>
<p>梅溪、梦窗、玉田、草窗、西麓诸家，词虽不同，然同失之肤浅。虽时代使然，亦其才分有限也。近人弃周鼎而宝康瓠59，实难索解。</p>
<h6 id="参阅词品-98">参阅词品</h6>
<p>点 绛 唇</p>
<p>越山见梅</p>
<p>(南宋)吴文英</p>
<p>春未来时，酒携不到千岩路。瘦还如许。晚色天寒处。</p>
<p>无限新愁，难对风前语。行人去。暗消春素。横笛空山暮。</p>
<h4 id="三十六-1">【三十六】</h4>
<p>余友沈昕伯60自巴黎寄余《蝶恋花》一阕云：“帘外东风随燕到。春色东来，循我来时道。一霎围场生绿草，归迟却怨春来早。锦绣一城春水绕。庭院笙歌，行乐多年少。著意来开孤客抱，不知名字闲花鸟。”此词当在晏氏父子间，南宋人不能道也。</p>
<h6 id="参阅词品-99">参阅词品</h6>
<p>蝶 恋 花</p>
<p>(北宋)晏几道</p>
<p>梦入江南烟水路。行尽江南，不与离人遇。</p>
<p>睡里消魂无说处。觉来惆怅消魂误。</p>
<p>欲尽此情书尺素。浮雁沉鱼，终了无凭据。</p>
<p>却倚缓弦歌别绪。断肠移破秦筝柱。</p>
<p>蝶 恋 花</p>
<p>(北宋)晏殊</p>
<p>六曲阑干偎碧树。杨柳风轻，展尽黄金缕。</p>
<p>谁把钿筝移玉柱。穿帘海燕双飞去。</p>
<p>满眼游丝兼落絮。红杏开时，一霎清明雨。</p>
<p>浓睡觉来莺乱语。惊残好梦无寻处。</p>
<h4 id="三十七-1">【三十七】</h4>
<p>“君王枉（当作‘思’）把平陈业，换得雷塘数亩田”61，政治家之言也。“长陵亦是闲邱陇，异日谁知与仲多”62，诗人之言也。政治家之眼，域于一人一事。诗人之眼，则通古今而观之。词人观物，须用诗人之眼，不可用政治家之眼。故感事、怀古等作，当与寿词同为词家所禁也。</p>
<h6 id="参阅词品-100">参阅词品</h6>
<p>仲 山</p>
<p>(唐)唐彦谦</p>
<p>千载遗踪寄薜萝，沛中乡里旧山河。</p>
<p>长陵亦是闲丘陇，异日谁知与仲多？</p>
<p>炀 帝 陵</p>
<p>(唐)罗隐</p>
<p>入郭登桥出郭船，红楼日日柳年年。</p>
<p>君王忍把平陈业，只换雷塘数亩田。</p>
<h4 id="三十八-1">【三十八】</h4>
<p>宋人小说多不足信。如《雪舟脞语》谓：台州知府唐仲友眷官伎严蕊奴，朱晦庵63系治之。及晦庵移去，提刑岳霖行部至台，蕊乞自便。岳问曰：去将安归?
蕊赋《卜算子》词云：“住也如何住”云云。案：此词系仲友戚高宣教作，使蕊歌以侑觞者，见朱子《纠唐仲友奏牍》。则《齐东野语》64所纪朱、唐公案，恐亦未可信也。</p>
<h6 id="参阅词品-101">参阅词品</h6>
<p>卜 算 子</p>
<p>(南宋)严蕊</p>
<p>不是爱风尘，似被前身误。花落花开自有时，总是东君主。</p>
<p>去也终须去。住也如何住。若得山花插满头，莫问奴归处。</p>
<h4 id="三十九-1">【三十九】</h4>
<p>《沧浪》《凤兮》二歌，已开楚辞体格。然楚辞之最工者，推屈原、宋玉，而后此王褒65、刘向66之词不与焉。五古之最工者，实推阮嗣宗67、左太冲68、郭景纯69、陶渊明，而前此曹、刘70，后此陈子昂、李太白不与焉。词之最工者，实推后主、正中、永叔、少游、美成，而后此南宋诸公不与焉。（按：末句原稿作“而前此温、韦，后此姜、吴，皆不与焉”。)</p>
<h6 id="参阅词品-102">参阅词品</h6>
<p>楚辞·渔父</p>
<p>节选</p>
<p>沧浪之水清兮，可以濯我缨。</p>
<p>沧浪之水浊兮，可以濯我足。</p>
<h4 id="四十-1">【四十】</h4>
<p>唐五代之词，有句而无篇71。南宋名家之词，有篇而无句。有篇有句，唯李后主降宋后之作，及永叔、子瞻、少游、美成、稼轩数人而已。</p>
<h6 id="参阅词品-103">参阅词品</h6>
<p>满 庭 芳</p>
<p>(北宋)秦观</p>
<p>山抹微云，天连衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。</p>
<p>销魂。当此际，香囊暗解，罗带轻分。谩赢得，青楼薄幸名存。此去何时见也，襟袖上、空惹啼痕。伤情处，高城望断，灯火已黄昏。</p>
<h4 id="四十一-1">【四十一】</h4>
<p>唐五代北宋之词家，倡优也。南宋后之词家，俗子也。二者其失相等。但词人之词，宁失之倡优72而不失之俗子。以俗子之可厌，较倡优为甚故也。</p>
<h6 id="参阅词品-104">参阅词品</h6>
<p>玉 楼 春</p>
<p>(北宋)晏几道</p>
<p>采莲时候慵歌舞。永日闲从花里度。暗随末晓风来，直待柳梢斜月去。</p>
<p>停桡共说江头路。临水楼台苏小住。细思巫峡梦回时，不减秦源肠断处。</p>
<h4 id="四十二-1">【四十二】</h4>
<p>《蝶恋花》“独倚危楼”一阕，见《六一词》，亦见《乐章集》73。余谓：屯田轻薄子，只能道“奶奶兰心蕙性”耳。（原注：此等语固非欧公不能道也。）</p>
<h6 id="参阅词品-105">参阅词品</h6>
<p>玉女摇仙佩</p>
<p>佳人</p>
<p>(北宋)柳永</p>
<p>飞琼伴侣，偶别珠宫，未返神仙行缀。取次梳妆，寻常言语，有得许多姝丽。拟把名花比。恐旁人笑我，谈何容易。细思算，奇葩艳卉，惟是深红浅白而已。争如这多情，占得人间，千娇百媚。</p>
<p>须信画堂绣阁，皓月清风，忍把光阴轻弃。自古及今，佳人才子，少得当年双美。且恁相偎倚。未消得、怜我多才多艺。愿奶奶、兰心蕙性，枕前言下，表余深意。为盟誓。今生断不孤鸳被。</p>
<h4 id="四十三-1">【四十三】</h4>
<p>读《会真记》74者，恶张生之薄幸而恕其奸非。读《水浒传》者，恕宋江之横暴而责其深险。此人人之所同也。故艳词可作，唯万不可作儇薄语。龚定庵75诗云：“偶赋凌云偶倦飞，偶然闲慕遂初衣。偶逢锦瑟佳人问，便说寻春为汝归。”76其人之凉薄无行，跃然纸墨间。余辈读耆卿、伯可77词，亦有此感。视永叔、希文小词何如耶?</p>
<h6 id="参阅词品-106">参阅词品</h6>
<p>长 相 思</p>
<p>游西湖</p>
<p>(南宋)康与之</p>
<p>南高峰。北高峰。一片湖光烟霭中。春来愁杀侬。</p>
<p>郎意浓。妾意浓。油壁车轻郎马骢。相逢九里松。</p>
<h4 id="四十四-1">【四十四】</h4>
<p>词人之忠实，不独对人事宜然。即对一草一木，亦须有忠实之意，否则所谓游词也。</p>
<h6 id="参阅词品-107">参阅词品</h6>
<p>绮 罗 香</p>
<p>咏春雨</p>
<p>(南宋)史达祖</p>
<p>做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨他、佳约风流，钿车不到杜陵路。</p>
<p>沉沉江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日、门掩梨花，剪灯深夜语。</p>
<h4 id="四十五-1">【四十五】</h4>
<p>读《花间》《尊前集》78，令人回想徐陵79《玉台新咏》。读《草堂诗余》，令人回想韦80《才调集》。读朱竹垞《词综》，张皋文、董子远81（原误作“晋卿”）《词选》，令人回想沈德潜82《三朝诗别裁集》。</p>
<h6 id="参阅词品-108">参阅词品</h6>
<p>赠　梦　得</p>
<p>(唐)白居易</p>
<p>前日君家饮，昨日王家宴。</p>
<p>今日过我庐，三日三会面。</p>
<p>当歌聊自放，对酒交相劝。</p>
<p>为我尽一杯，与君发三愿：</p>
<p>一愿世清平，二愿身强健，</p>
<p>三愿临老头，数与君相见。</p>
<p>长　命　女</p>
<p>(南唐)冯延巳</p>
<p>春日宴，绿酒一杯歌一遍。再拜陈三愿。一愿郎君千岁，二愿妾身长健，三愿如同梁上燕，岁岁长相见。</p>
<h4 id="四十六-1">【四十六】</h4>
<p>明季国初诸老83之论词，大似袁简斋84之论诗，其失也纤小而轻薄。竹垞以降之论词者85，大似沈归愚，其失也枯槁而庸陋。卷
下人间词话一百三十五</p>
<h6 id="参阅词品-109">参阅词品</h6>
<p>南　乡　子</p>
<p>(五代后蜀)欧阳炯</p>
<p>岸远沙平，日斜归路晚霞明。孔雀自怜金翠尾。临水，认得行人惊不起。</p>
<h4 id="四十七-1">【四十七】</h4>
<p>东坡之旷在神，白石之旷在貌。白石如王衍86口不言阿堵物87，而暗中为营三窟88之计，此其所以可鄙也。</p>
<h6 id="参阅词品-110">参阅词品</h6>
<p>江 城 子</p>
<p>密州出猎</p>
<p>(北宋)苏轼</p>
<p>老夫聊发少年狂，左牵黄，右擎苍。锦帽貂裘，千骑卷平冈。为报倾城随太守，亲射虎，看孙郎。</p>
<p>酒酣胸胆尚开张，鬓微霜，又何妨。持节云中，何日遣冯唐？会挽雕弓如满月，西北望，射天狼。</p>
<h4 id="四十八-1">【四十八】</h4>
<p>“纷吾既有此内美兮，又重之以修能。”89文学之事，于此二者不可缺一。然词乃抒情之作，故尤重内美。无内美而但有修能90，则白石耳。</p>
<h6 id="参阅词品-111">参阅词品</h6>
<p>满　江　红</p>
<p>(南宋)岳飞</p>
<p>怒发冲冠，凭阑处、潇潇雨歇。抬望眼、仰天长啸，壮怀激烈。三十功名尘与土，八千里路云和月。莫等闲、白了少年头，空悲切。</p>
<p>靖康耻，犹未雪。臣子恨，何时灭。驾长车踏破，贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。</p>
<h4 id="四十九-1">【四十九】</h4>
<p>诗人视一切外物，皆游戏之材料也。然其游戏，则以热心为之。故诙谐与严重91二性质，亦不可缺一也。</p>
<h6 id="参阅词品-112">参阅词品</h6>
<p>送孟浩然之广陵</p>
<p>(唐)李白</p>
<p>故人西辞黄鹤楼，烟花三月下扬州。</p>
<p>孤帆远影碧空尽，惟见长江天际流。</p>
<p>浣　溪　沙</p>
<p>(后唐)孙光宪</p>
<p>蓼岸风多橘柚香，江边一望</p>
<p>楚天长，片帆烟际闪孤光。</p>
<p>目送征鸿飞杳杳，思随流水</p>
<p>去茫茫。兰红波碧忆潇湘。</p>
<p>(1)周松霭：即周春，字屯兮，号松霭，浙江海宁人。清代学者。</p>
<p>(2)梁武帝：即萧衍，南朝梁代创立者。诗人。</p>
<p>(3)刘孝绰：名冉，彭城（今江苏省徐州）人。南朝梁代诗人。</p>
<p>(4)李淑：北宋文学家，有《诗苑类格》。</p>
<p>(5)沈约：字休文，吴兴武康（今浙江德清武康镇）人。南朝梁代文学家、史学家。</p>
<p>(6)羔雁：小羊和大雁，是古代卿大夫相见时赠送的礼品。后泛指应酬的礼品。</p>
<p>(7)替：衰败，衰落。</p>
<p>(8)曾纯甫：即曾觌，字纯甫，号海野老农，汴京（今河南省开封）人。南宋词人。有《海野词》。</p>
<p>(9)应制：指奉皇帝之命而写作的诗文。</p>
<p>(10)毛子晋：毛晋，字子晋，常熟（今属江苏省）人。明末清初藏书家。</p>
<p>(11)方回：即贺铸。</p>
<p>(12)历下：即李攀龙，字于鳞，号沧溟，山东历城人。明代文学家，诗人。有《沧溟集》。</p>
<p>(13)新城：即王士，字子真，号阮亭，又号渔洋山人，山东新城人。清代著名诗人。有《渔洋山人精华录》。</p>
<p>(14)牛峤：字松卿，五代前蜀词人，因曾任过判官、给事等职，故后人又称“牛给事”。有《牛给事词》。</p>
<p>(15)顾：五代后蜀词人，曾官至太尉，故又称“顾太尉”。辑有《顾太尉词》。</p>
<p>(16)摘自欧阳修《蝶恋花》（独倚危楼风细细）。</p>
<p>(17)引自屈原《九歌·湘君》。“眇”这里可作精美的意思。“修”指打扮，装饰，可引申为创意。</p>
<p>(18)气质：原指人的心理和生理等素质，这里指诗词作品的风格、风骨。</p>
<p>(19)神韵：精神韵致，多用于评论诗文书画。</p>
<p>(20)引自贾岛《忆江上吴处士》。贾岛，字阆仙，自称碣石山人，范阳（今河北省涿县）人，唐代诗人。早年曾为僧，后还俗，曾任长江主簿，世称“贾长江”。以苦吟著称，与孟郊有“郊寒岛瘦”之称。有《长江集》。</p>
<p>(21)韩玉：字温甫，南宋词人。有《东浦词》。</p>
<p>(22)谭复堂：即谭献，字仲修，号复堂，浙江仁和（今杭州）人。近代词人、词论家。有《复堂词话》。</p>
<p>(23)蒋鹿潭：即蒋春霖，字鹿潭，江苏江阴人。清代词人。有《水云楼词》。</p>
<p>(24)项莲生：即项鸿祚，字莲生，浙江钱塘（今杭州）人。清代词人，有《忆云词甲乙丙丁稿》。</p>
<p>(25)竹垞：即朱彝尊，字锡鬯，号竹垞，浙江秀水（今嘉兴）人。清代文学家。编有《词综》、《明诗综》等。</p>
<p>(26)潘四农：潘德舆，字彦辅，号四农，江苏山阳（今淮安）人。清代诗人。</p>
<p>(27)云间诸公：指明末词人陈子龙、宋徵舆、李雯。三人皆为松江华亭（今上海市松江）人，称为“云间三子”。“云间”是松江的别称。</p>
<p>(28)生香真色：引自王士《花草蒙拾》：“‘生香真色人难学’，为‘丹青女易描，真色人难学’所从出。千古诗文之诀，尽此七字。”</p>
<p>(29)湘真：指陈子龙，字卧子，号大樽，松江华亭（今上海市松江）人。南明抗清将领、文学家。</p>
<p>(30)复堂词：谭献词集。</p>
<p>(31)村词：作者朱孝臧，一名祖谋，字古微，号村，浙江归安（今吴兴）人。近代词人。有《村词》。</p>
<p>(32)半塘老人：王鹏运，字幼霞、佑遐，号半塘、鹜翁，广西临桂人。清末词人。</p>
<p>(33)临川：即王安石，字介甫，晚号半山，临川（今属江西）人。北宋政治家、文学家。</p>
<p>(34)疏越：疏导流畅的意思。</p>
<p>(35)宋直方：即宋徽舆，字直方，明末词人。</p>
<p>(36)《半塘丁稿》：王鹏运的自编词集，除此还有《鹜翁词》、《半塘定稿》。</p>
<p>(37)郁伊：同“郁悒”，忧愁的意思。</p>
<p>(38)惝：失意，不高兴。</p>
<p>(39)指张惠言《词选》。</p>
<p>(40)命宫磨蝎：磨蝎，天上星宿名。这里指命运不佳、不顺，要受种种磨难。</p>
<p>(41)王珪、舒亶：皆北宋词人，翰林学士。</p>
<p>(42)贺黄公：贺赏，字黄公，清代词人。</p>
<p>(43)软语商量、柳昏花暝：摘自史达祖《双双燕》。</p>
<p>(44)陈正字：即陈师道，字履常，号后山居士，曾官秘书省正字，故称。北宋诗人。</p>
<p>(45)遗山：即元好问，字裕之，自号遗山山人，秀容（今山西省忻县）人。金代文学家。</p>
<p>(46)朱子：即朱熹，字元晦，号晦庵，别号考亭、紫阳，徽州婺源（今属江西省）人，南宋理学家。</p>
<p>(47)文文山：即文天祥，字履善，又字宋瑞，号文山，吉州庐陵（今江西省吉安）
人。南宋著名将领，亦善诗词。</p>
<p>(48)圣与：即王沂孙，字圣与，号碧山、中仙，会稽（今浙江省绍兴）人。南宋诗人。</p>
<p>(49)诚意伯：即刘基，字伯温，封诚意伯，浙江青田人。明初政治家、文学家。</p>
<p>(50)季迪：即高启，字季迪，长州（今江苏省苏州）人，明初诗人。</p>
<p>(51)孟载：即杨基，字孟载，号眉庵。嘉定州（今四川省乐山）人。明初诗人。</p>
<p>(52)和凝：字成绩，郓州须昌（在今山东省平阴、汶上）人。五代词人。有词集《红叶稿》。</p>
<p>(53)李希声：即李，字希声，北宋诗人。</p>
<p>(54)竹垞：即朱彝尊。</p>
<p>(55)《草堂诗余》：唐末北宋词选集。</p>
<p>(56)《绝妙好词》：南宋词选集，周密编。</p>
<p>(57)张、范、辛、刘：指南宋词人张孝祥、范成大、辛弃疾、刘过。</p>
<p>(58)洵：诚然，确实。</p>
<p>(59)出自贾谊《吊屈原赋》。周鼎，指周代的传国宝器，用来比喻高贵的人和物。康瓠指已经破裂的空瓦壶，比喻庸才。</p>
<p>(60)沈昕伯：字昕伯，名。王国维在东文学社就学时的同学。</p>
<p>(61)引自罗隐《炀帝陵》。罗隐，字昭谏，余杭（今属浙江省）人。唐代文学家、诗人。</p>
<p>(62)引自唐彦谦《仲山》。唐彦谦，唐代诗人。</p>
<p>(63)朱晦庵：朱熹。</p>
<p>(64)《齐东野语》：南宋周密著。</p>
<p>(65)王褒：字子渊，蜀资中（今四川省资阳）人。西汉辞赋家。</p>
<p>(66)刘向：本名更生，字子政，沛（今江苏省沛县）人。西汉学者、文学家。</p>
<p>(67)阮嗣宗：即阮籍，字嗣宗，陈留尉氏（今属河南省）人。三国魏诗人。</p>
<p>(68)左太冲：即左思，字太冲，齐国临淄（今属山东省）人。西晋文学家。</p>
<p>(69)郭景纯：即郭璞，字景纯，河南闻喜（今属山西省）人。晋代学者、文学家。</p>
<p>(70)曹、刘：指曹植、刘桢。</p>
<p>(71)指佳篇佳句或者是名篇名句。</p>
<p>(72)倡优：古代指以乐舞、戏谑为业的艺人。</p>
<p>(73)《乐章集》：柳永词集。</p>
<p>(74)《会真记》：即《莺莺传》，唐代传奇小说名作之一。元稹所著。是描写书生张生与莺莺的爱情故事。</p>
<p>(75)龚定庵：即龚自珍，又名巩祚，字人，号定庵，浙江仁和(今杭州)人。清代思想家、文学家。</p>
<p>(76)引自龚自珍《己亥杂诗》315首之一。</p>
<p>(77)伯可：即康与之，字伯可，号顺庵，洛阳（今属河南）人，南宋词人。</p>
<p>(78)《尊前集》：是辑唐、五代的词集。</p>
<p>(79)徐陵：字孝穆，东海郯（今山东省郯城）人。南北朝梁陈文学家。有古诗集《玉台新咏》。</p>
<p>(80)韦：五代后蜀文学家。有诗集《才调集》。</p>
<p>(81)董子远：即董毅，字子远，清代词人，是张惠言(皋文)的外孙。</p>
<p>(82)沈德潜：字确士，号归愚，谥文悫，江苏长洲（今江苏省吴县）人。清代诗人。编有唐、明、清《三朝诗别裁集》。</p>
<p>(83)指陈子龙、李雯、朱彝尊、宋徵舆、汪森等人。</p>
<p>(84)袁简斋：即袁枚，字子才，号简斋，又号随园老人，浙江钱塘（今杭州）人。清代文学家、诗人。</p>
<p>(85)指张惠言、周济、谭献、冯煦诸人。</p>
<p>(86)王衍：字夷甫，西晋政治家。</p>
<p>(87)阿堵物：阿堵，六朝时俗语，意为“这”、“这个”。《世说新语·规箴》：“王夷甫雅尚玄远，常嫉其妇贪浊，口未尝言‘钱’字。妇欲试之，令婢以钱绕床不得行。夷甫晨起，见钱阂行，呼婢曰：‘举却阿堵物。’”因这个典故，后世就将“阿堵”作为钱的代称。</p>
<p>(88)营三窟：典出《战国策·齐策四》“冯谖客孟尝君”。</p>
<p>(89)出自屈原《离骚》。</p>
<p>(90)修能：指突出的才能、才华。</p>
<p>(91)严重：指严肃、庄严。</p>
<p>《人间词话》附录</p>
<h4 id="一-2">【一】</h4>
<p>蕙风词小令似叔原，长调亦在清真、梅溪3间，而沈痛过之。村虽富丽精工，犹逊其真挚也。天以百凶成就一词人，果何为哉!</p>
<p>（赵万里录自《蕙风琴趣》评语）</p>
<h6 id="参阅词品-113">参阅词品</h6>
<p>秋　宵　吟</p>
<p>卖书</p>
<p>(近)况周颐</p>
<p>似怨别侯门，玉容深锁。字里珠尘，待幻作山头饭颗。</p>
<p>浣　溪　沙</p>
<p>(近)况周颐</p>
<p>风雨高楼悄四围，残灯黏壁淡无辉，</p>
<p>篆烟犹袅旧屏帏。己忍寒欺罗袖薄？</p>
<p>断无春逐柳绵归。坐深愁极一沾衣。</p>
<h4 id="二-2">【二】</h4>
<p>蕙风《洞仙歌·秋日游某氏园》及《苏武慢·寒夜闻角》二阕，境似清真，集中他作，不能过之。</p>
<p>（赵万里录自《蕙风琴趣》评语）</p>
<h6 id="参阅词品-114">参阅词品</h6>
<p>洞　仙　歌</p>
<p>秋日游某氏园</p>
<p>(近)况周颐</p>
<p>一晌闲缘借。便意行散缓，消愁聊且。有花迎径曲，鸟呼林罅。秋光取次披图画，恣远眺、登临台与榭。堪潇洒、奈脉断征鸿，幽恨翻萦惹。</p>
<p>忍把。鬓丝影里，袖泪寒边，露草烟芜，付于杜牧狂吟，误作少年游冶。残蝉肯共伤心话。问几见，斜阳疏柳挂？谁慰藉，到重阳、插菊携萸事真假。酒更贳，更有约、东篱下。怕蹉跎霜讯，梦沉人悄西风乍。</p>
<p>苏　武　慢</p>
<p>寒夜闻角</p>
<p>(近)况周颐</p>
<p>愁入云遥，寒禁霜重，红烛泪深人倦。情高转抑，思往难回，凄咽不成清变。风际断时，迢递天街，但闻更点。枉教人回首，少年丝竹，玉容歌管。</p>
<p>凭作出、百绪凄凉。凄凉惟有，花冷月闲庭院。珠帘绣幕，可有人听？听也可曾肠断？除却塞鸿，遮莫城乌，替人惊惯。料南枝明日，应减红香一半。</p>
<h4 id="三-2">【三】</h4>
<p>村4词，余最赏其《浣溪沙》“独鸟冲波去意闲”二阕，笔力峭拔，非他词可能过之。</p>
<p>（赵万里自《丙寅日记》所记观堂论学语中摘出）</p>
<h6 id="参阅词品-115">参阅词品</h6>
<p>浣　溪　沙</p>
<p>(近)朱孝臧</p>
<p>翠阜红夹岸迎，阻风滋味暂时生。水窗官烛泪纵横。</p>
<p>禅悦新耽如有会，酒悲突起总无名。长川孤月向谁明？</p>
<p>浣　溪　沙</p>
<p>(近)朱孝臧</p>
<p>独鸟冲波去意闲，瑰霞如赭水如笺。为谁无尽写江天。</p>
<p>并舫风弦弹月上，当窗山髻挽云还。独经行地未荒寒。</p>
<h4 id="四-2">【四】</h4>
<p>蕙风“听歌”诸作，自以《满路花》为最佳。至《题香南雅集图》诸词，殊觉泛泛，无一言道著。</p>
<p>（赵万里自《丙寅日记》所记观堂论学语中摘出）</p>
<h6 id="参阅词品-116">参阅词品</h6>
<p>满　路　花</p>
<p>疆村有听歌之约，词以坚之</p>
<p>(近)况周颐</p>
<p>虫边安枕簟，雁外梦山河。不成双泪落、为闻歌。浮生何益，尽意付消磨。见说寰中秀，曼修蛾。旧家</p>
<p>风度无过。凤城丝管，回首惜铜驼。看花余老眼、重摩挲。香尘人海，唱彻定风波。点鬓霜如雨，未比愁多。问天还问嫦娥。</p>
<h4 id="五-2">【五】</h4>
<p>(皇甫松5）词，黄叔旸6称其《摘得新》二首为有达观之见。余谓不若《忆江南》二阕情味深长，在乐天、梦得7上也。</p>
<h6 id="参阅词品-117">参阅词品</h6>
<p>摘　得　新</p>
<p>(唐)皇甫松</p>
<p>酌一卮。须教玉笛吹。锦筵红蜡烛，莫来迟。</p>
<p>繁红一夜经风雨，是空枝。 摘得新。枝枝叶叶春。</p>
<p>管弦兼美酒，最关人。平生都得几十度，展香茵。</p>
<p>梦　江　南</p>
<p>(唐)皇甫松</p>
<p>兰烬落，屏上暗红蕉。闲梦江南梅熟日，</p>
<p>夜船吹笛雨潇潇。人语驿边桥。</p>
<p>楼上寝，残月下帘旌。梦见秣陵惆怅事，</p>
<p>桃花柳絮满江城。双髻坐吹笙。</p>
<p>忆　江　南</p>
<p>(唐)白居易</p>
<p>江南好，风景旧曾谙。日出江花红胜火，春来江水绿如蓝。能不忆江南？</p>
<p>江南忆，最忆是杭州。山寺月中寻桂子，郡亭枕上看潮头。何日更重游？</p>
<p>江南忆，其次忆吴宫。吴酒一杯春竹叶，吴娃双舞碎芙蓉。早晚得相逢。</p>
<p>忆　江　南</p>
<p>(唐)刘禹锡</p>
<p>春去也，多谢洛阳人。弱柳从风疑举袂，丛兰露似沾巾。独坐亦含颦。</p>
<p>春去也，共惜艳阳年。犹有桃花流水上，无辞竹叶醉尊前。惟待见春天。</p>
<h4 id="六-2">【六】</h4>
<p>端己8词情深语秀，虽规模不及后主、正中，要在飞卿之上。观昔人颜、谢9优劣论可知矣。</p>
<h6 id="参阅词品-118">参阅词品</h6>
<p>浣　溪　沙</p>
<p>(五代前蜀)韦庄</p>
<p>夜夜相思更漏残，伤心明月凭阑干。想君思我锦衾寒。</p>
<p>咫尺画堂深似海，忆来唯把旧书看。几时携手入长安？</p>
<h4 id="七-2">【七】</h4>
<p>(毛文锡10）词比牛、薛11诸人，殊为不及。叶梦得12谓：“文锡词以质直为情致，殊不知流于率露。诸人评庸陋词者，必曰：此仿毛文锡之《赞成功》而不及者。”其言是也。</p>
<h6 id="参阅词品-119">参阅词品</h6>
<p>赞　成　功</p>
<p>(五代前蜀)毛文锡</p>
<p>海棠未坼，万点深红。香包缄结一重重。似含羞态，邀勒春风。蜂来蝶去，任绕芳丛。</p>
<p>昨夜微雨，飘洒庭中。忽闻声滴井边桐。美人惊起，坐听晨钟。快教折取，戴玉珑璁。</p>
<h4 id="八-2">【八】</h4>
<p>(魏承班13）词，逊于薛昭蕴、牛峤，而高于毛文锡，然皆不如王衍14。五代词以帝王为最工，岂不以无意于求工欤。</p>
<h6 id="参阅词品-120">参阅词品</h6>
<p>醉　妆　词</p>
<p>(五代前蜀)王衍</p>
<p>这边走，那边走，只是寻花柳。</p>
<p>那边走，这边走，莫厌金杯酒。</p>
<h4 id="九-2">【九】</h4>
<p>(顾)
敻15词在牛给事、毛司徒间。《浣溪沙》“春色迷人”敻一阕，亦见《阳春录》16。与《河传》、《诉衷情》数阕，当为最佳之作矣。</p>
<h6 id="参阅词品-121">参阅词品</h6>
<p>浣 溪 沙</p>
<p>(五代后蜀)顾敻</p>
<p>春色迷人恨正赊，可堪荡子不还家。细风轻露着梨花。</p>
<p>帘外有情双燕飏 ，槛前无力绿杨斜。小屏狂梦极天涯。</p>
<p>河 传</p>
<p>其一</p>
<p>(五代后蜀)顾敻</p>
<p>燕飏。晴景。小窗屏暖，鸳鸯交颈。</p>
<p>菱花掩却翠鬟欹，慵整。海棠帘外影。</p>
<p>绣帷香断金。无消息。心事空相忆。</p>
<p>倚东风。春正浓。愁红。泪痕衣上重。</p>
<p>诉　衷　情</p>
<p>其一</p>
<p>(五代后蜀)顾敻</p>
<p>香灭帘垂春漏永，整鸳衾。罗带重。双凤。缕黄金。窗外月光临。沈沈。断肠无处寻。负春心。</p>
<h4 id="十-2">【十】</h4>
<p>周密《齐东野语》称其(毛熙震17）词新警而不为儇薄。余尤爱其《后庭花》，不独意胜，即以调论，亦有隽上清越之致，视文锡蔑如也。</p>
<h6 id="参阅词品-122">参阅词品</h6>
<p>后　庭　花</p>
<p>其一</p>
<p>(五代后蜀)毛熙震</p>
<p>莺啼燕语芳菲节。瑞庭花发。昔时欢宴歌声揭。管弦清越。</p>
<p>自从陵谷追游歇。画梁尘。伤心一片如月。闲锁宫阙。</p>
<h4 id="十一-2">【十一】</h4>
<p>(阎选18）词唯《临江仙》第二首有轩翥19之意，余尚未足与于作者也。</p>
<h6 id="参阅词品-123">参阅词品</h6>
<p>临　江　仙</p>
<p>(五代后蜀)阎选</p>
<p>十二高峰天外寒。竹梢轻拂仙坛。宝衣行雨在云端。画帘深殿，香雾冷风残。</p>
<p>欲问楚王何处去？翠屏犹掩金鸾。猿啼明月照空滩。孤舟行客，惊梦亦艰难。</p>
<h4 id="十二-2">【十二】</h4>
<p>昔沈文悫20深赏（张）泌21“绿杨花扑一溪烟”为晚唐名句。然其词如“露浓香泛小庭花”，较前语似更幽艳。</p>
<h6 id="参阅词品-124">参阅词品</h6>
<p>洞庭阻风</p>
<p>(五代)张泌</p>
<p>空江浩荡景萧然，尽日菰蒲泊钓船。</p>
<p>青草浪高三月渡，绿杨花扑一溪烟。</p>
<p>情多莫举伤春目，愁极兼无买酒钱。</p>
<p>犹有渔人数家住，不成村落夕阳边。</p>
<p>浣　溪　沙</p>
<p>(五代)张泌</p>
<p>独立寒阶望月华，露浓香泛小庭花。</p>
<p>绣屏愁背一灯斜。</p>
<p>云雨自从分散后，人间无路到仙家。</p>
<p>但凭魂梦访天涯。</p>
<h4 id="十三-2">【十三】</h4>
<p>昔黄玉林赏其(孙光宪22 )“一庭花(当作疏)
雨湿春愁”为古今佳句。余以为不若“片帆烟际闪孤光”尤有境界也。</p>
<p>（徐调孚录自《唐五代二十一家词辑》诸跋）</p>
<h6 id="参阅词品-125">参阅词品</h6>
<p>浣　溪　沙</p>
<p>(五代荆南)孙光宪</p>
<p>揽镜无言泪欲流，凝情半日懒梳头。一庭疏雨湿春愁。</p>
<p>杨柳只知伤怨别，杏花应信损娇羞。泪沾魂断轸离忧。</p>
<h4 id="十四-2">【十四】</h4>
<p>（周清真)
先生于诗文无所不工，然尚未尽脱古人蹊径。平生著述，自以乐府为第一。词人甲乙，宋人早有定论。惟张叔夏病其意趣不高远。然北宋人如欧、苏、秦、黄，高则高矣，至精工博大，殊不逮先生。故以宋词比唐诗，则东坡似太白，欧、秦似摩诘23，耆卿似乐天，方回、叔原则大历十子24之流。南宋惟一稼轩可比昌黎。而词中老杜，则非先生不可。昔人以耆卿比少陵，犹为未当也。</p>
<p>(录自《清真先生遗事·尚论三》)</p>
<h6 id="参阅词品-126">参阅词品</h6>
<p>瑞　龙　吟</p>
<p>大石</p>
<p>(北宋)周邦彦</p>
<p>章台路。还见褪粉梅梢，试花桃树。愔愔
坊陌人家，定巢燕子，归来旧处。</p>
<p>黯凝伫。因念个人痴小，乍窥门户。侵晨浅约宫黄，障风映袖，盈盈笑语。</p>
<p>前度刘郎重到，访邻寻里，同时歌舞。唯有旧家秋娘，声价如故。吟笺赋笔，犹记燕台句。知谁伴、名园露饮，东城闲步。事与孤鸿去。探春尽是，伤离意绪。官柳低金缕。归骑晚、纤纤池塘飞雨。断肠院落，一帘风絮。</p>
<h4 id="十五-2">【十五】</h4>
<p>(清真)
先生之词，陈直斋25谓其多用唐人诗句栝入律，浑然天成。张玉田谓其善于融化诗句，然此不过一端。不如强焕26云：“模写物态，曲尽其妙。”为知言也。</p>
<p>(录自《清真先生遗事·尚论三》)</p>
<h6 id="参阅词品-127">参阅词品</h6>
<p>秋　蕊　香</p>
<p>(北宋)周邦彦</p>
<p>乳鸭池塘水暖。风紧柳花迎面。午妆粉指印窗眼。曲里长眉翠浅。</p>
<p>问知社日停针线。探新燕。宝钗落枕春梦远。帘影参差满院。</p>
<h4 id="十六-2">【十六】</h4>
<p>山谷27云：“天下清景，不择贤愚而与之，然吾特疑端为我辈设。”28诚哉是言!
抑岂独清景而已，一切境界，无不为诗人设。世无诗人，即无此种境界。夫境界之呈于吾心而见于外物者，皆须臾之物。惟诗人能以此须臾之物，镌诸不朽之文字，使读者自得之。遂觉诗人之言，字字为我心中所欲言，而又非我之所能自言，此大诗人之秘妙也。境界有二：有诗人之境界，有常人之境界。诗人之境界，惟诗人能感之而能写之，故读其诗者，亦高举远慕，有遗世之意。而亦有得有不得，且得之者亦各有深浅焉。若夫悲欢离合、羁旅行役之感，常人皆能感之，而惟诗人能写之。故其入于人者至深，而行于世也尤广。(清真)
先生之词，属于第二种为多。故宋时别本之多，他无与匹。又和者三家，注者二家。(强焕本亦有注，见毛跋)
自士大夫以至妇人女子，莫不知有清真，而种种无稽之言，亦由此以起。然非入人之深，乌能如是耶?</p>
<p>(录自《清真先生遗事·尚论三》)</p>
<h6 id="参阅词品-128">参阅词品</h6>
<p>蝶　恋　花</p>
<p>早行</p>
<p>(北宋)周邦彦</p>
<p>月皎惊乌栖不定。更漏将残，
辘牵金井。唤起两眸清炯炯，泪花落枕红绵冷。</p>
<p>执手霜风吹鬓影。去意徊徨，别语愁难听。楼上阑干横斗柄，露寒人远鸡相应。</p>
<h4 id="十七-2">【十七】</h4>
<p>楼忠简29谓(清真)
先生妙解音律，惟王晦叔30《碧鸡漫志》谓：“江南某氏者，解音律，时时度曲。周美成与有瓜葛。每得一解，即为制词。故周集中多新声。”则集中新曲，非尽自度。然顾曲名堂，不能自已，固非不知音者。故先生之词，文字之外，须兼味其音律。惟词中所注宫调，不出教坊十八调之外，则其音非大晟31乐府之新声，而为隋唐以来之燕乐，固可知也。今其声虽亡，读其词者，犹觉拗怒32之中，自饶和婉。曼声促节，繁会相宣，清浊抑扬，辘轳33交往。两宋之间，一人而已。</p>
<p>(录自《清真先生遗事·尚论三》)</p>
<h6 id="参阅词品-129">参阅词品</h6>
<p>瑞　鹤　仙</p>
<p>(北宋)周邦彦</p>
<p>悄郊原带郭。行路永，客去车尘漠漠。斜阳映山落。敛余红、犹恋孤城栏角。凌波步弱。过短亭、何用素约。有流莺劝我，重解绣鞍，缓引春酌。</p>
<p>不记归时早暮，上马谁扶，醒眠朱阁。惊动幕。扶残醉，绕红药。叹西园、已是花深无地，东风何事又恶。任流光过却，犹喜洞天自乐。</p>
<h4 id="十八-2">【十八】</h4>
<p>(《云谣集杂曲子34》）《天仙子》词，特深峭隐秀，堪与飞卿、端己抗行。</p>
<p>(录自《观堂集林·唐写本〈云谣集杂曲子〉跋》)</p>
<h6 id="参阅词品-130">参阅词品</h6>
<p>天　仙　子</p>
<p>其一</p>
<p>敦煌曲词</p>
<p>燕语啼时三月半。烟蘸柳条金线乱。五陵原上有仙娥，携歌扇。香烂漫。留住九华云一片。</p>
<p>犀玉满头花满面。负妾一双偷泪眼。泪珠若得似珍珠，拈不散。知何限？串向红丝应百万。</p>
<p>一百六十二人间词话卷 下</p>
<p>天　仙　子</p>
<p>其二</p>
<p>敦煌曲词</p>
<p>燕语莺啼惊教(觉)
梦。羞见鸾台双舞凤。天仙别后信难通，无人问。花满洞。休把同心千遍弄。</p>
<p>叵耐不知何处去？正是花开谁是主？满楼明月夜三更，无人语。泪如雨。便是思君肠断处。</p>
<h4 id="十九-2">【十九】</h4>
<p>(王)
以凝35词句法精壮，如和虞彦恭寄钱逊升(当作“叔”）《蓦山溪》一阕、重午登霞楼《满庭芳》一阕、舣舟洪江步下《浣溪沙》一阕，绝无南宋浮艳虚薄之习。其他作亦多类是也。(按：此则乃观堂所录阮元《四库未收书目·王周士词提要》，实非观堂论词之语。)(录自《观堂别集·跋王周士词》)</p>
<h6 id="参阅词品-131">参阅词品</h6>
<p>蓦　山　溪</p>
<p>如虞彦恭寄钱逊叔</p>
<p>(宋)王以宁</p>
<p>平山堂上，侧盏歌南浦。醉望五州山，渺千里、</p>
<p>银涛东注。钱郎英远，满腹贮精神，窥素壁，墨栖鸦，历历题诗处。</p>
<p>风裘雪帽，踏遍荆湘路。回首古扬州，沁天外、残霞一缕。德星光次，何日照长沙，渔父曲，竹枝词，万古歌来暮。</p>
<p>满　庭　芳</p>
<p>重午登霞楼</p>
<p>(宋)王以宁</p>
<p>千古黄州，雪堂奇胜，名与赤壁齐高。竹楼千字，笔势压江涛。笑问江头皓月，应曾照、今古英豪。菖蒲酒，
尊无恙，聊共访临皋。</p>
<p>陶陶。谁晤对，粲花吐论，宫锦纫袍。借银涛雪浪，一洗尘劳。好在江山如画，人易老、双鬓难。升平代，凭高望远，当赋反离骚。</p>
<p>浣　溪　沙</p>
<p>舣舟洪江步下</p>
<p>(宋)王以宁</p>
<p>起看船头蜀锦张。沙汀红叶舞斜阳。杖拿惊起睡鸳鸯。</p>
<p>木落群山雕玉□，霜和冷月浸澄江。疏篷今夜梦潇湘。</p>
<h4 id="二十-2">【二十】</h4>
<p>有明一代，乐府道衰。《写情》、《扣舷》36，尚有宋元遗响。仁、宣37以后，兹事几绝。独文愍38（夏言）以魁硕之才，起而振之。豪壮典丽，与于湖39、剑南40为近。</p>
<p>（录自《观堂外集·桂翁词跋》）</p>
<h6 id="参阅词品-132">参阅词品</h6>
<p>六州歌头</p>
<p>(南宋)张孝祥</p>
<p>长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。</p>
<p>念腰间箭，匣中剑，空埃蠹，竟何成！时易失，心徒壮，岁将零。渺神京。干羽方怀远，静烽燧，且休兵。冠盖使，纷驰，若为情。闻道中原遗老，常南望、翠葆霓旌。使行人到此，忠愤气填膺。有泪如倾。</p>
<h4 id="二十一-2">【二十一】</h4>
<p>《人间词》甲稿序</p>
<p>山阴 樊志厚</p>
<p>王君静安将刊其所为《人间词》，诒书告余曰：“知我词者莫如子，叙之亦莫如子宜。”余与君处十年矣，比年以来，君颇以词自娱。余虽不能词，然喜读词。每夜漏始下，一灯荧然，玩古人之作，未尝不与君共。君成一阕，易一字，未尝不以讯余。既而暌离，苟有所作，未尝不邮以示余也。然则余于君之词，又乌可以无言乎?
夫自南宋以后，斯道之不振久矣!
元、明及国初诸老，非无警句也，然不免乎局促者，气困于雕琢也。嘉、道以后之词，非不谐美也，然无救于浅薄者，意竭于摹拟也。君之于词，于五代喜李后主、冯正中，于北宋喜永叔、子瞻、少游、美成，于南宋除稼轩、白石外，所嗜盖鲜矣。尤痛诋梦窗、玉田。谓梦窗砌字，玉田垒句，一雕琢，一敷衍，其病不同，而同归于浅薄。六百年来词之不振，实自此始。其持论如此。及读君自所为词则诚往复幽咽，动摇人心。快而沈，直而能曲。不屑屑于言词之末，而名句间出，殆往往度越前人。至其言近而指远，意决而辞婉，自永叔以后，殆未有工如君者也。君始为词时亦不自意其至此，而卒至此者，天也，非人之所能为也。若夫观物之微，托兴之深，则又君诗词之特色。求之古代作者，罕有伦比。呜呼!
不胜古人，不足以与古人并，君其知之矣。世有疑余言者乎，则何不取古人之词与君词比类而观之也?
光绪丙午三月，山阴樊志厚41叙。</p>
<p>(录自《海宁王静安先生遗书》)</p>
<h6 id="参阅词品-133">参阅词品</h6>
<p>浣　溪　沙</p>
<p>王国维</p>
<p>天末同云黯四垂，失行孤雁逆风飞。江湖寥落尔安归？</p>
<p>陌上金丸看落羽，闺中素手试调醯。今朝欢宴胜平时。</p>
<h4 id="二十二-2">【二十二】</h4>
<p>《人间词》乙稿序</p>
<p>山阴 樊志厚</p>
<p>去岁夏，王君静安集其所为词，得六十余阕，名曰《人间词甲稿》，余既叙而行之矣。今冬，复汇所作词为《乙稿》，丐余为之叙。余其敢辞。乃称曰：文学之事，其内足以摅己而外足以感人者，意与境二者而已。上焉者意与境浑，其次或以境胜，或以意胜。苟缺其一，不足以言文学。原夫文学之所以有意境者，以其能观也。出于观我者，意余于境。而出于观物者，境多于意。然非物无以见我，而观我之时，又自有我在。故二者常互相错综，能有所偏重，而不能有所偏废也。文学之工不工，亦视其意境之有无与其深浅而已。自夫人不能观古人之所观，而徒学古人之所作，于是始有伪文学。学者便之，相尚以辞，相习以模拟，遂不复知意境之为何物，岂不悲哉!
苟持此以观古今人之词，则其得失，可得而言焉。温、韦之精艳，所以不如正中者，意境有深浅也。珠玉所以逊六一，小山所以愧淮海者，意境异也。美成晚出，始以辞采擅长，然终不失为北宋人之词者，有意境也。南宋词人之有意境者，唯一稼轩，然亦若不欲以意境胜。白石之词,
气体雅健耳，至于意境，则去北宋人远甚。及梦窗、玉田出，并不求诸气体，而惟文字之是务，于是词之道熄矣。自元迄明，益以不振。至于国朝，而纳兰侍卫以天赋之才，崛起于方兴之族。其所为词，悲凉顽艳，独有得于意境之深，可谓豪杰之士奋乎百世之下者矣。同时朱、陈，既非劲敌；后世项、蒋，尤难鼎足。至乾、嘉以降，审乎体格韵律之间者愈微，而意味之溢于字句之表者愈浅。岂非拘泥文字，而不求诸意境之失欤?
抑观我观物之事自有天在，固难期诸流俗欤?
余与静安，均夙持此论。静安之为词，真能以意境胜。夫古今人词之以意胜者，莫若欧阳公。以境胜者，莫若秦少游。至意境两浑，则惟太白、后主、正中数人足以当之。静安之词，大抵意深于欧，而境次于秦。至其合作，如《甲稿·浣溪沙》之“天末同云”、《蝶恋花》之“昨夜梦中”、《乙稿·蝶恋花》之“百尺朱楼”等阕，皆意境两忘，物我一体。高蹈乎八荒之表，而抗心乎千秋之间。骎骎
乎两汉之疆域，广于三代，贞观之政治，隆于武德矣。方之侍卫，岂徒伯仲。此固君所得于天者独深，抑岂非致力于意境之效也。至君词之体裁，亦与五代、北宋为近。然君词之所以为五代、北宋之词者，以其有意境在。若以其体裁故，而至遽指为五代、北宋，此又君之不任受。固当与梦窗、玉田之徒，专事摹拟者，同类而笑之也。光绪三十三年十月，山阴樊志厚叙。(按：此二序虽为观堂手笔，而命意实出自樊氏。观堂废稿中曾引樊氏之语，而樊氏所赏诸词，《观堂集林》亦入选，可证也。)(录自《海宁王静安先生遗书》)</p>
<h6 id="参阅词品-134">参阅词品</h6>
<p>蝶　恋　花</p>
<p>王国维</p>
<p>昨夜梦中</p>
<p>多少恨。细马香车，两两行相近。对面似怜人瘦损，众中不惜搴帷问。</p>
<p>陌上轻雷听隐辚。梦里难从，觉后那堪讯？蜡泪窗前堆一寸，人间只有相思分。</p>
<p>蝶　恋　花</p>
<p>王国维</p>
<p>百尺朱楼临大道。楼外轻雷，不闲昏和晓。独倚阑干人窈窕，闲中数尽行人小。</p>
<p>一霎车尘生树杪。陌上楼头，都向尘中老。薄晚西风吹雨到，明朝又是伤流潦。</p>
<h4 id="二十三-2">【二十三】</h4>
<p>欧公《蝶恋花》“面旋落花”云云，字字沈响，殊不可及。</p>
<p>(陈乃乾录自观堂旧藏《六一词》眉间批语)</p>
<h6 id="参阅词品-135">参阅词品</h6>
<p>蝶　恋　花</p>
<p>(北宋)欧阳修</p>
<p>面旋落花风荡漾。柳重烟深，雪絮飞来往。雨后轻寒犹未放，春愁酒病成惆怅。</p>
<p>枕畔屏山围碧浪。翠被华灯，夜夜空相向。寂寞起来褰绣幌，月明正在梨花上。</p>
<h4 id="二十四-2">【二十四】</h4>
<p>《片玉词》“良夜灯光簇如豆”一首，乃改山谷《忆</p>
<p>帝京》词为之者，似屯田最下之作，非美成所宜有也。</p>
<p>(陈乃乾录自观堂旧藏《片玉词》眉间批语)</p>
<h6 id="参阅词品-136">参阅词品</h6>
<p>青　玉　案</p>
<p>(北宋)周邦彦</p>
<p>良夜灯光簇如豆。占好事、今宵有。酒罢歌阑人散后。琵琶轻放，语声低颤，灭烛来相就。</p>
<p>玉体偎人情何厚。轻惜轻怜转唧。雨散云收眉儿皱。只愁彰露，那人知后，把我来。</p>
<p>忆　帝　京</p>
<p>私情</p>
<p>(北宋)黄庭坚</p>
<p>银烛生花如红豆。占好事、而今有。人醉曲屏深，借宝瑟、轻招手。一阵白风，故灭烛、教相就。</p>
<p>花带雨、冰肌香透。恨啼乌、辘轳声晓。岸柳微凉吹残酒。断肠时、至今依旧。镜中消瘦。那人知后，怕夯你来。</p>
<h4 id="二十五-2">【二十五】</h4>
<p>温飞卿《菩萨蛮》“雨后却斜阳，杏花零落香”。少游之“雨余芳草斜阳，杏花零落燕泥香”虽自此脱胎，而实有出蓝之妙。</p>
<h6 id="参阅词品-137">参阅词品</h6>
<p>菩　萨　蛮</p>
<p>(唐)温庭筠</p>
<p>南园满地堆轻絮，愁闻一霎清明雨。雨后却斜阳，杏花零落香。</p>
<p>无言匀睡脸，枕上屏山掩。时节欲黄昏，无聊独倚门。</p>
<p>画　堂　春</p>
<p>春情</p>
<p>(北宋)秦观</p>
<p>东风吹柳日初长。雨余芳草斜阳。杏花零落燕泥香。睡损红妆。</p>
<p>宝篆暗消鸾凤。画屏萦绕潇湘。暮寒轻</p>
<p>透薄罗裳。无限思量。</p>
<h4 id="二十六-2">【二十六】</h4>
<p>白石42尚有骨，玉田43则一乞人耳。</p>
<h6 id="参阅词品-138">参阅词品</h6>
<p>疏 影</p>
<p>(南宋)姜夔</p>
<p>苔枝缀玉。有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。</p>
<p>犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。</p>
<h4 id="二十七-2">【二十七】</h4>
<p>美成词多作态，故不是大家气象。若同叔、永叔虽不作态，而“一笑百媚生”44矣。此天才与人力之别也。</p>
<h6 id="参阅词品-139">参阅词品</h6>
<p>清　平　乐</p>
<p>(北宋)晏殊</p>
<p>红笺小字。说尽平生意。鸿雁在云鱼在水。惆怅此情难寄。</p>
<p>斜阳独倚西楼。遥山恰对帘钩。人面不知何处，绿波依旧东流。</p>
<h4 id="二十八-2">【二十八】</h4>
<p>周介存谓：“白石以诗法入词，门径浅狭，如孙过庭45书，但便后人模仿。”予谓近人所以崇拜玉田46，亦由于此。</p>
<h6 id="参阅词品-140">参阅词品</h6>
<p>解　连　环</p>
<p>孤雁</p>
<p>(南宋)张炎</p>
<p>楚江空晚。怅离群万里，
然惊散。自顾影、欲下寒塘，正沙净草枯，水平天远。写不成书，只寄得、相思一点。料因循误了，残毡拥雪，故人心眼。</p>
<p>谁怜旅愁荏苒。谩长门夜悄，锦筝弹怨。想伴侣、犹宿芦花，也曾念春前，去程应转。暮雨相呼，怕蓦地、玉关重见。未羞他、双燕归来，画帘半卷。</p>
<h4 id="二十九-2">【二十九】</h4>
<p>予于词，五代喜李后主、冯正中而不喜《花间》，宋喜同叔、永叔、子瞻、少游而不喜美成。南宋只爱稼轩一人，而最恶梦窗、玉田。介存《词辨》所选词，颇多不当人意，而其论词则多独到之语。始知天下固有具眼人47，非予一人之私见也。</p>
<p>(陈乃乾录自观堂旧藏《词辨》眉间批语)</p>
<h6 id="参阅词品-141">参阅词品</h6>
<p>清　平　乐</p>
<p>(五代南唐)李煜</p>
<p>别来春半，触目愁肠断。砌下落梅如雪乱，拂了一身还满。</p>
<p>雁来音信无凭，路遥归梦难成。离恨恰如春草，更行更远还生。</p>
<p>一百七十八人间词话卷 下</p>
<p>西　江　月</p>
<p>夜行黄沙道中</p>
<p>(南宋)辛弃疾</p>
<p>明月别枝惊鹊，清风半夜鸣蝉。稻花香里说丰年。听取蛙声一片。</p>
<p>七八个星天外，两三点雨山前。旧时茅店社林边。路转溪桥忽见。</p>
<p>(1)蕙风：即况周颐，原名周仪，字夔笙，号蕙风，广西临桂人。近代词人。有《蕙风词》、《蕙风词话》。</p>
<p>(2)叔原：即晏几道。</p>
<p>(3)指周邦彦、史达祖。</p>
<ol start="4" type="1">
<li>村：即朱孝臧，名祖谋，号沤尹，又号村。浙江归安（今湖州）人。近代词家、书法家。</li>
</ol>
<p>(5)皇甫松：字子奇，唐代词人。</p>
<p>(6)黄叔旸：黄，字叔旸，号玉林。南宋词人。</p>
<p>(7)乐天、梦得：指唐代诗人白居易、刘禹锡。</p>
<p>(8)端己：指韦庄。</p>
<p>(9)颜、谢：指南朝宋诗人颜延之、谢灵运。</p>
<p>(10)毛文锡：字平，五代前蜀词人。</p>
<p>(11)牛、薛：指牛峤、薛昭蕴，五代前蜀词人。</p>
<p>(12)叶梦得：字少蕴，号石林居士，原籍吴县（今属江苏），居住乌程（今浙江吴兴）。南宋文学家。有《石林词》、《石林燕语》等。</p>
<p>(13)魏承班：五代前蜀词人。有《魏太尉词》。</p>
<p>(14)王衍：初名宗衍，字化源，许州舞阳（今河南省）人。五代前蜀后主。</p>
<p>(15)顾敻：五代后蜀词人。</p>
<p>(16)《阳春录》：冯延巳词集。</p>
<p>(17)毛熙震：五代后蜀词人。</p>
<p>(18)阎选：五代后蜀词人。</p>
<p>(19)轩翥：出自屈原《楚辞·远游》。意为向高空翱翔。</p>
<p>(20)沈文悫：即沈德潜。</p>
<p>(21)张泌：五代词人。</p>
<p>(22)孙光宪：字孟文，五代荆南词人。</p>
<p>(23)摩诘：王维，字摩诘，唐代诗人。</p>
<p>(24)大历十子：指唐大历年间卢纶、钱起等十位诗人。</p>
<p>(25)陈直斋：即陈振孙，号直斋，南宋藏书家、学者。</p>
<p>(26)强焕：南宋文学家。</p>
<p>(27)山谷：黄庭坚。</p>
<p>(28)出自释惠洪《冷斋夜话》卷三。</p>
<p>(29)楼忠简：楼钥，字大防，号攻主人，南宋文学家。</p>
<p>(30)王晦叔：王灼，字晦叔，号颐堂，南宋文学家。</p>
<p>(31)晟：盛美之意。大晟，可作汉魏“大曲”或唐宋“大曲”解。</p>
<p>(32)拗怒：指拗体。</p>
<p>(33)辘轳：即辘轳韵。</p>
<p>(34)《云谣集杂曲子》：敦煌石室藏唐人抄本，是现存最早的词总集，共30首，大部分是民间作品。</p>
<p>(35)王以凝：一名以宁。字周士，湘潭(今属湖南)人。两宋之际爱国词人。</p>
<p>(36)《写情》、《扣舷》：分别是明初文人刘基词集《写情集》，明初诗人高启的词集《扣集》。</p>
<p>(37)仁、宣：指明仁宗朱高炽和明宣宗朱瞻基。</p>
<p>(38)文愍：即夏言，字公谨，谥文愍。明代诗人。</p>
<p>(39)于湖：即张孝祥，字安国，号于湖居士，乌江（今安徽省和县乌江镇）人。南宋爱国词人。</p>
<p>(40)剑南：即陆游。</p>
<p>(41)樊志厚：又名樊炳清，字抗夫，是王国维在上海东文学社就读时的同学。</p>
<p>(42)白石：即姜夔。</p>
<p>(43)玉田：即张炎。</p>
<p>(44)出自白居易《长恨歌》：“回眸一笑百媚生，六宫粉黛无颜色。”</p>
<p>(45)孙过庭：名虔礼，字过庭，吴郡（今江苏省苏州）人。唐代书法家。</p>
<p>(46)玉田：即张炎。</p>
<p>(47)具眼人：指具有独到的眼光与见解的人。</p>
<p>《人间词话》拾遗</p>
<h4 id="一-3">【一】</h4>
<p>余填词不喜作长调，尤不喜用人韵。偶尔游戏，作《水龙吟》咏杨花用质夫、东坡倡和韵，作《齐天乐》咏蟋蟀用白石韵，皆有与晋代兴1之意。余之所长殊不在是，世之君子宁以他词称我。</p>
<p>(录自《新注》之二十四)</p>
<h6 id="参阅词品-142">参阅词品</h6>
<p>水　龙　吟</p>
<p>王国维</p>
<p>开时不与人看，如何一霎濛濛坠。日长无绪，回廊小立，迷离情思。细雨池塘，斜阳院落，重门深闭。正参差欲住，轻衫掠处，又特地、因风起。</p>
<p>花事阑珊到汝，更休寻、满枝琼缀。算人只合，人间哀乐，者般零碎。一样飘零，宁为尘土，勿随流水。怕盈盈、一片春江，都贮得、离人泪。</p>
<p>齐　天　乐</p>
<p>王国维</p>
<p>天涯已自愁秋极，和须更闻虫语。乍响瑶阶，旋穿绣闼。更入画屏深处。喁喁似诉。有几许哀丝，佐伊机杼。一夜东堂，暗抽离恨万千绪。</p>
<p>空庭相和秋雨。又南城罢柝，西院停杵。试问王孙，苍茫岁晚，那有闲愁无数。宵深谩与。怕梦稳春酣，万家儿女。不识孤吟，劳人床下苦。</p>
<h4 id="二-3">【二】</h4>
<p>樊抗夫2谓余词如《浣溪沙》之“天末同云”、《蝶恋花》之“昨夜梦中”、“百尺朱楼”、“春到临春”等阕，凿空而道，开词家未有之境。余自谓才不若古人，但于力争第一义处，古人亦不如我用意耳。</p>
<p>(录自《新注》之二十六)</p>
<h6 id="参阅词品-143">参阅词品</h6>
<p>蝶　恋　花</p>
<p>王国维</p>
<p>春到临春花正妩。迟日阑干，蜂蝶飞无数。谁遣一春抛却去，马蹄日日章台路。</p>
<p>几度寻春春不遇。不见春来，那识春归处？斜日晚风杨柳渚，马头何处无飞絮。</p>
<h4 id="三-3">【三】</h4>
<p>叔本华3曰：“抒情诗，少年之作也。叙事诗及戏曲，壮年之作也。”余谓：抒情诗，国民幼稚时代之作；叙事诗，国民盛壮时代之作也。故曲则古不如今(元曲诚多天籁4，然其思想之陋劣，布置之粗笨，千篇一律，令人喷饭，至本朝之《桃花扇》《长生殿》5诸传奇，则进矣)，词则今不如古。盖一则以布局为主，一则须伫兴而成故也。</p>
<p>(录自《新注》之二十八)</p>
<h6 id="参阅词品-144">参阅词品</h6>
<p>念　奴　娇</p>
<p>登石头城</p>
<p>(元)萨都剌</p>
<p>石头城上，望天低吴楚，眼空无物。指点六朝形胜地，惟有青山如壁。蔽日旌旗，连云樯橹，白骨纷如雪。一江南北，消磨多少豪杰。</p>
<p>寂寞避暑离宫，东风辇路，芳草年年发。落日无人松径里，鬼火高低明灭。歌舞尊前，华镜里，暗换青青发。伤心千古，秦淮一片明月！</p>
<h4 id="四-3">【四】</h4>
<p>“岂不尔思，室是远而”6。孔子讥之。故知孔门而用词，则牛峤之“甘作一生拼，尽君今日欢”7等作，必不在见删之数。（按：此条原已删去）</p>
<p>(录自《新注》之五十)</p>
<h6 id="参阅词品-145">参阅词品</h6>
<p>菩　萨　蛮</p>
<p>(五代前蜀)牛峤</p>
<p>玉楼冰簟鸳鸯锦，粉融香汗流山枕。帘外辘轳声，敛眉含笑惊。</p>
<p>柳阴烟漠漠，低鬓蝉钗落。须作一生拼，尽君今日欢。</p>
<h4 id="五-3">【五】</h4>
<p>“暮雨潇潇郎不归”，当是古词，未必即白傅8所作。故白诗云“吴娘夜雨潇潇曲，自别苏州更不闻”也。(按：此条原已删去)</p>
<p>(录自《新注》之五十八)</p>
<h6 id="参阅词品-146">参阅词品</h6>
<p>长　相　思</p>
<p>(唐)白居易</p>
<p>深画眉，浅画眉，蝉鬓鬅鬅云满衣。阳台行雨回。</p>
<p>巫山高，巫山低，暮雨潇潇郎不归。空房独守时。</p>
<p>寄殷协律</p>
<p>多叙江南旧游</p>
<p>(唐)白居易</p>
<p>五岁优游同过日，一朝消散似浮云。</p>
<p>琴诗酒伴皆抛我，雪月花时最忆君。</p>
<p>几度听鸡歌白日，亦曾骑马咏红裙。</p>
<p>吴娘暮雨潇潇曲，自别江南更不闻。</p>
<h4 id="六-3">【六】</h4>
<p>贺黄公裳9《皱水轩词筌》云：“张玉田《乐府指迷》10其调叶宫商，铺张藻绘抑亦可矣，至于风流蕴藉之事，真属茫茫。如啖11官厨饭者，不知牲牢12之外别有甘鲜也。”此语解颐。</p>
<p>(录自《新注》之六十四)</p>
<h6 id="参阅词品-147">参阅词品</h6>
<p>疏 影</p>
<p>咏荷叶</p>
<p>(南宋)张炎</p>
<p>碧圆自洁。向浅洲远渚，亭亭清绝。犹有遗簪，不展秋心，能卷几多炎热。鸳鸯密语同倾盖，且莫与、浣纱人说。恐怨歌、忽断花风，碎却翠云千叠。</p>
<p>回首当年汉舞，怕飞去、谩皱留仙裙摺。恋恋青衫，犹染枯香，还叹鬓丝飘雪。盘心清露如铅水，又一夜、西风吹折。喜静看、匹练秋光，倒泻半湖明月。</p>
<h4 id="七-3">【七】</h4>
<p>周保绪济13《词辨》云：“玉田，近人所最尊奉，才情诣力亦不后诸人，终觉积谷作米、把缆放船，无开阔手段。”又云：“叔夏所以不及前人处，只在字句上著功夫，不肯换意。”“近人喜学玉田，亦为修饰字句易，换意难。”</p>
<p>（录自《新注》之六十五）</p>
<h6 id="参阅词品-148">参阅词品</h6>
<p>满　庭　芳</p>
<p>小 春</p>
<p>(南宋)张炎</p>
<p>晴皎霜花，晓熔冰羽，开帘觉道寒轻。误闻啼鸟，生意又园林。闲了凄凉赋笔，便而今、不听秋声。消凝处，一枝借暖，终是未多情。</p>
<p>阳和能几许，寻红探粉，也恁人。笑邻娃痴小，料理护花铃。却怕惊回睡蝶，恐和他、草梦都醒。还知否，能消几日，风雪灞桥深。</p>
<h4 id="八-3">【八】</h4>
<p>毛西河14《词话》谓：赵德麟15令作《商调鼓子词》谱西厢传奇，为杂剧之祖。然《乐府雅词》卷首所载秦少游、晁补之、郑彦能16（名仅)《调笑转踏》，首有致语，末有放队，每调之前有口号诗，甚似曲本体例。无名氏《九张机》亦然。至董颖17《道宫薄媚》大曲咏西子事，凡十只曲，皆平仄通押，则竟是套曲。此可与《弦索西厢》同为曲家之荜路18。曾氏19置诸《雅词》卷首，所以别之于词也。颖字仲达，绍兴20初人，从汪彦章21、徐师川22游，彦章为作《字说》。见《书录解题》23。（按：此条原已删去）(录自《新注》之八十九)</p>
<h4 id="九-3">【九】</h4>
<p>宋人遇令节、朝贺、宴会、落成等事，有“致语”一种。宋子京24、欧阳永叔、苏子瞻、陈后山25、文宋瑞集中皆有之。《啸余谱》列之于词曲之间。其式：先“教坊致语”(四六文)，次“口号”(诗)，次“勾合曲”(四六文)，次“勾小儿队”(四六文)，次“队名”(诗二句)，次“问小儿”、“小儿致语”，次“勾杂剧”(皆四六文)，次“放队”(或诗或四六文)。若有女弟子队，则勾女弟子队如前。其所歌之词曲与所演之剧，则自伶人定之。少游、补之之《调笑》乃并为之作词。元人杂剧乃以曲代之，曲中楔子、科白、上下场诗，犹是致语、口号、勾队、放队之遗也。此程明善26《啸余谱》所以列“致语”于词曲之间者也。(按：此条原删去)（录自《新注》之九十）</p>
<h6 id="参阅词品-149">参阅词品</h6>
<p>菩　萨　蛮</p>
<p>七夕</p>
<p>(北宋)陈师道</p>
<p>行云过尽星河烂。炉烟未断蛛丝满。想得两眉颦。停针忆远人。</p>
<p>河桥知有路。不解留郎住。天上隔年期。人间长别离。</p>
<h4 id="十-3">【十】</h4>
<p>明顾梧芳刻《尊前集》二卷，自为之引。并云：明嘉禾顾梧芳编次。毛子晋刻《词苑英华》疑为梧芳所辑。朱竹跋称：吴下得吴宽手钞本，取顾本勘之，靡有不同，因定为宋初人编辑。《提要》两存其说。按《古今词话》云：“赵崇祚《花间集》载温飞卿《菩萨蛮》甚多，合之吕鹏《尊前集》不下二十阕。”今考顾刻所载飞卿《菩萨蛮》五首，除“咏泪”一首外，皆《花间》所有，知顾刻虽非自编，亦非复吕鹏所编之旧矣。《提要》又云：“张炎《乐府指迷》虽云唐人有《尊前》《花间集》，然《乐府指迷》真出张炎与否，盖未可定。陈直斋《书录解题》’歌词类’以《花间集》为首，注曰：此近世倚声填词之祖，而无《尊前集》之名。不应张炎见之而陈振孙不见。”然《书录解题》“阳春录（应为集）”条下引高邮崔公度语曰：“《尊前》《花间》往往谬其姓氏。”公度元(按：原误作“公”)
祐27间人，《宋史》有传。北宋固有，则此书不过直斋未见耳。
又案：黄升《花庵词选》李白《清平乐》下注云：“翰林应制。”又云：“案：唐吕鹏《遏云集》载应制词四首，以后二首无清逸气韵，疑非太白所作。”云云。今《尊前集》所载太白《清平乐》有五首，岂《尊前集》一名《遏云集》，而四首五首之不同，乃花庵所见之本略异欤?
又，欧阳炯28《花间集序》谓：“明皇朝有李太白应制《清平乐》四首。”则唐末时只有四首，岂末一首为梧芳所羼入，非吕鹏之旧欤?(按：此条原已删去。)（录自《新注》之九十二）</p>
<h6 id="参阅词品-150">参阅词品</h6>
<p>清平乐三首</p>
<p>(唐)李白</p>
<p>禁庭春昼，莺羽披新绣。百草巧求花下斗，只赌珠玑满斗。</p>
<p>日晚却理残妆，御前闲舞霓裳。谁道腰肢窈窕，折旋笑得君王。</p>
<p>禁闱秋夜，月探金窗罅。玉帐鸳鸯喷兰麝，时落银灯香。</p>
<p>女伴莫话孤眠，六宫罗绮三千。一笑皆生百媚，宸衷教在谁边。</p>
<p>烟深水阔，音信无由达。唯有碧天云外月，偏照悬悬离别。</p>
<p>尽日感事伤怀，愁似锁难开。夜夜长留半被，待君魂梦归来。</p>
<h4 id="十一-3">【十一】</h4>
<p>《提要》载：“《古今词话》六卷，国朝沈雄纂。雄字偶僧，吴江人。是编所述上起于唐，下迄康熙中年。”然维见明嘉靖前白口本《笺注草堂诗余》林外29《洞仙歌》下引《古今词话》云：“此词乃近时林外题于吴江垂虹亭。”(明刻《类编草堂诗余》亦同)
案：升庵30《词品》云：“林外字岂尘，有《洞仙歌》书于垂虹亭畔。作道装，不告姓名，饮醉而去。人疑为吕洞宾。传入宫中。孝宗31笑曰：‘云崖洞天无锁’，‘锁’与‘老’叶韵，则‘锁’音‘扫’，乃闽音也。侦问之，果闽人林外也。”(《齐东野语》所载亦略同。)
则《古今词话》宋时固有此书。岂雄窃此书而复益以近代事欤?
又，《季沧苇书目》32载《古今词话》十卷，而沈雄所纂只六卷，益证其非一书矣。</p>
<p>(录自《新注》之九十三)</p>
<h6 id="参阅词品-151">参阅词品</h6>
<p>洞　仙　歌</p>
<p>(南宋)林外</p>
<p>飞梁压水，虹影澄清晓。橘里渔村半烟草。今来古往，物是人非，天地里，唯有江山不老。</p>
<p>雨中风帽。四海谁知我。一剑横空几番过。按玉龙、嘶未断，月冷波寒。归去也、林屋洞天无锁。认云屏烟障是吾庐，任满地苍苔，年年不扫。</p>
<h4 id="十二-3">【十二】</h4>
<p>楚辞之体，非屈子所创也。《沧浪》《凤兮》之歌已与三百篇异，然至屈子而最工。五七律始于齐、梁而盛于唐。词源于唐而大成于北宋。故最工之文学，非徒善创，亦且善因。(按：此条原已删去）（录自《新注》之一百零九）</p>
<h6 id="参阅词品-152">参阅词品</h6>
<p>西塞山怀古</p>
<p>(唐)刘禹锡</p>
<p>王楼船下益州，金陵王气黯然收。</p>
<p>千寻铁锁沉江底，一片降幡出石头。</p>
<p>人世几回伤往事，山形依旧枕寒流。</p>
<p>从今四海为家日，故垒萧萧芦荻秋。</p>
<p>破　阵　子</p>
<p>(南唐)李煜</p>
<p>四十年来家国，三千里地山河。</p>
<p>凤阁龙楼连霄汉，玉树琼枝作烟萝。</p>
<p>几曾识干戈。</p>
<p>一旦归为臣虏，沈腰潘鬓消磨。</p>
<p>最是仓皇辞庙日，教坊犹奏别离歌，</p>
<p>垂泪对宫娥。</p>
<h4 id="十三-3">【十三】</h4>
<p>金朗甫作《词选后序》，分词为“淫词”“鄙词”“游词”三种。词之弊尽是矣。五代、北宋之词，其失也淫。辛、刘33之词，其失也鄙。姜、张34之词，其失也游。(按：此条原已删去)（录自《新注》之一百二十二)</p>
<h6 id="参阅词品-153">参阅词品</h6>
<p>清　平　乐</p>
<p>(南宋)刘过</p>
<p>新来塞北。传到真消息。赤地居民无一粒。更五单于争立。</p>
<p>维师尚父鹰扬。熊罴百万堂堂。看取黄金假钺，归来异姓真王。</p>
<p>八声甘州</p>
<p>(南宋)张炎</p>
<p>记玉关、踏雪事清游。寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。</p>
<p>载取白云归去，问谁留楚佩，弄影中洲。折芦花赠远，零落一身秋。向寻常、野桥流水，待招来、不是旧沙鸥。空怀感，有斜阳处，却怕登楼。</p>
<script src="https://giscus.app/client.js"
        data-repo="hbaolong/hbaolong.github.io"
        data-repo-id="R_kgDOLetDQg"
        data-category="General"
        data-category-id="DIC_kwDOLetDQs4CfLEl"
        data-mapping="url"
        data-strict="0"
        data-reactions-enabled="1"
        data-emit-metadata="1"
        data-input-position="top"
        data-theme="preferred_color_scheme"
        data-lang="zh-CN"
        crossorigin="anonymous"
        async>
</script>
<script src="https://giscus.app/client.js"
        data-repo="hbaolong/hbaolong.github.io"
        data-repo-id="R_kgDOLetDQg"
        data-category="General"
        data-category-id="DIC_kwDOLetDQs4CfLEl"
        data-mapping="url"
        data-strict="0"
        data-reactions-enabled="1"
        data-emit-metadata="1"
        data-input-position="top"
        data-theme="preferred_color_scheme"
        data-lang="zh-CN"
        crossorigin="anonymous"
        async>
</script>
</body>
</html>

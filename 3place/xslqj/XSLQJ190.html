<!DOCTYPE html>
<html xmlns="http://www.w3.org/1999/xhtml" lang="" xml:lang="">
<head>
  <meta charset="utf-8" />
  <meta name="generator" content="pandoc" />
  <meta name="viewport" content="width=device-width, initial-scale=1.0, user-scalable=yes" />
  <meta name="author" content="hbaolong@vip.qq.com" />
  <title>熊十力全集:卷中后记</title>
  <style>
    html {
      color: #1a1a1a;
      background-color: #fdfdfd;
    }
    body {
      margin: 0 auto;
      max-width: 36em;
      padding-left: 50px;
      padding-right: 50px;
      padding-top: 50px;
      padding-bottom: 50px;
      hyphens: auto;
      overflow-wrap: break-word;
      text-rendering: optimizeLegibility;
      font-kerning: normal;
    }
    @media (max-width: 600px) {
      body {
        font-size: 0.9em;
        padding: 12px;
      }
      h1 {
        font-size: 1.8em;
      }
    }
    @media print {
      html {
        background-color: white;
      }
      body {
        background-color: transparent;
        color: black;
        font-size: 12pt;
      }
      p, h2, h3 {
        orphans: 3;
        widows: 3;
      }
      h2, h3, h4 {
        page-break-after: avoid;
      }
    }
    p {
      margin: 1em 0;
    }
    a {
      color: #1a1a1a;
    }
    a:visited {
      color: #1a1a1a;
    }
    img {
      max-width: 100%;
    }
    svg {
      height: auto;
      max-width: 100%;
    }
    h1, h2, h3, h4, h5, h6 {
      margin-top: 1.4em;
    }
    h5, h6 {
      font-size: 1em;
      font-style: italic;
    }
    h6 {
      font-weight: normal;
    }
    ol, ul {
      padding-left: 1.7em;
      margin-top: 1em;
    }
    li > ol, li > ul {
      margin-top: 0;
    }
    blockquote {
      margin: 1em 0 1em 1.7em;
      padding-left: 1em;
      border-left: 2px solid #e6e6e6;
      color: #606060;
    }
    code {
      font-family: Menlo, Monaco, Consolas, 'Lucida Console', monospace;
      font-size: 85%;
      margin: 0;
      hyphens: manual;
    }
    pre {
      margin: 1em 0;
      overflow: auto;
    }
    pre code {
      padding: 0;
      overflow: visible;
      overflow-wrap: normal;
    }
    .sourceCode {
     background-color: transparent;
     overflow: visible;
    }
    hr {
      background-color: #1a1a1a;
      border: none;
      height: 1px;
      margin: 1em 0;
    }
    table {
      margin: 1em 0;
      border-collapse: collapse;
      width: 100%;
      overflow-x: auto;
      display: block;
      font-variant-numeric: lining-nums tabular-nums;
    }
    table caption {
      margin-bottom: 0.75em;
    }
    tbody {
      margin-top: 0.5em;
      border-top: 1px solid #1a1a1a;
      border-bottom: 1px solid #1a1a1a;
    }
    th {
      border-top: 1px solid #1a1a1a;
      padding: 0.25em 0.5em 0.25em 0.5em;
    }
    td {
      padding: 0.125em 0.5em 0.25em 0.5em;
    }
    header {
      margin-bottom: 4em;
      text-align: center;
    }
    #TOC li {
      list-style: none;
    }
    #TOC ul {
      padding-left: 1.3em;
    }
    #TOC > ul {
      padding-left: 0;
    }
    #TOC a:not(:hover) {
      text-decoration: none;
    }
    code{white-space: pre-wrap;}
    span.smallcaps{font-variant: small-caps;}
    div.columns{display: flex; gap: min(4vw, 1.5em);}
    div.column{flex: auto; overflow-x: auto;}
    div.hanging-indent{margin-left: 1.5em; text-indent: -1.5em;}
    /* The extra [class] is a hack that increases specificity enough to
       override a similar rule in reveal.js */
    ul.task-list[class]{list-style: none;}
    ul.task-list li input[type="checkbox"] {
      font-size: inherit;
      width: 0.8em;
      margin: 0 0.8em 0.2em -1.6em;
      vertical-align: middle;
    }
    .display.math{display: block; text-align: center; margin: 0.5rem auto;}
  </style>
</head>
<body>
<header id="title-block-header">
<h1 class="title">熊十力全集:卷中后记</h1>
<p class="author">hbaolong@vip.qq.com</p>
</header>
<center>
<a href="/3place/xslqj">返回首页</a> <a
href="/3place/xslqj/mingju.html">本书名句</a> <a
href="/3place/xslqj/memo.html">本书注解</a> <a
href="/3place/xslqj/index_rich.html">丰富目录</a> <a
href="/3place/xslqj/index_readcal.html">同读日历</a> <a
href="/3place/xslqj/index_timeline.html">时间线</a> <a
href="/3place/xslqj/index_books.html">引用书籍</a> <a
href="/3place/xslqj/index_words.html">使用字频</a>
<div id="wx_pic" style="margin:0 auto;display:none;">
<img src='/img/logo.png'/>
</div>
</center>
<h4 id="卷中后记">卷中后记</h4>
<p>释体用：新论纲要即体用义，读者仍多茫然，今更略为阐述。治哲学者须于根本处有正确了解始得。若根本不清，即使能成一套理论，亦于真理无干，只是戏论。哲学上的根本问题，就是本体与现象，此在《新论》即名之为体用。体者，具云本体。用者，作用或功用之省称。不日现象而曰用者，现象界即是万有之总名，而所谓万有，实即依本体现起之作用而假立种种名。天地人物等名。故非离作用，别有实物可名现象界，是以不言现象而言用也。</p>
<p>本体现起作用，亦云体现为用，或云由体成用。此语须善会，不可妄计体用为二。哲学家往往误计本体是脱超于现象界之上，或隐于现象界之背后而为现象作根原。此乃根本迷谬。《新论》谈体用，正救此失。</p>
<p>体是无方所无形象，而实备万理含万善，具有无限的可能，是一真无待，故说不易。</p>
<p>用者，言乎本体之流行，状夫本体之发现。因为本体是空寂而刚健，空寂之空，非空无义，以无方所、无迷闇，故名空。寂者寂静，极虚灵故，地昏扰相故。刚健则力用至大、至强至神。故恒生生不已，刹那刹那，新新而生，不守其故。化化不停，刹那刹那，变化密移。即此生生化化，说为流行，亦名作用或功用。</p>
<p>克就体言，是一极绝待，无方无相，无方所，无形相。</p>
<p>克就用言，是幻现相状，宛尔万殊。大用流行，有迹象现，如电光之一闪一闪，而似有物事如赤色者现。此赤色，即是闪动之迹象，亦云相状。本体之流行幻现相状，义亦犹是。既有相状，便宛尔成众多之相，非是一相，故云万殊。所谓万有，即依流行之相，而假立种种名。</p>
<p>体，喻如渊深停蓄之大海水。</p>
<p>用，喻如起灭不住之众沤。</p>
<p>曾航行海洋者，必见大海水全体现作众沤，不可于众沤外别觅大海水。又众沤各各以大海水为其体，各各二字注意。非离大海水而各有自体。非字，一气贯下。</p>
<p>体与用本不二而究有分，虽分而仍不二，故喻如大海水与众沤。大海水全成众沤，非一一沤各别有自体。沤之体即是大海水故。故众沤与大海水本不二。宗教家说上帝造世界，而以上帝为超越于世界之上，即能造与所造为二。哲学家谈实体与现象，往往有说成二界之嫌，其失亦同宗教。然虽不二，而有一一沤相可说，故众沤与大海水毕竟有分。体与用本不二而究有分，义亦犹是。沤相，虽宛尔万殊，而一一沤皆揽大海水为体故，故众沤与大海水仍自不二。体与用虽分而仍不二，义亦犹是。体用义，至难言。如上举大海水与众沤喻，最为方便。学者由此喻，应可悟入。哲学家或只承认有现前变动不居的万象为互相联系之完整体，即计此为实在。如此计者，实只知有现象界而不承认现象之有其本体，是犹童稚临洋岸，只见众沤而不知有大海水。</p>
<p>或虽计有本体，而不免误将本体说为超脱乎现象界之上，或隐于现象界之后，致有二重世界之嫌。其于体用之本不二而究有分，虽分而仍不二者，从来哲学家于此终无正解，此《新论》所由作。</p>
<p>已说体用，再克就用言之，则用非单纯的动势，必有两方面，曰翕曰辟。翕辟只是方面之异，自不可看作截然二片的物事。辟乃谓神，神即心。翕便成物。现似物质，而非果有实质。物有分限，神无分限。心是无在无不在。《楞严经》七处征心，十番显见，形容得甚妙。神遍运乎物而为之主，此理之常；物亦可以乘势而蔽其神，此事之变。物成，即不能无坠退之势。无机物犹不得发现心神，植物似已发现心神而仍不显著，乃至人类犹常有心为形役之患。物能障蔽心神，乃后天事势所有，不容否认。但神终为物之主，可以转物而不为物转，究是正常之理。然神毕竟主乎物，宇宙自无机物而有机物，有机物由植物而动物，而高等动物，而人类，乃至人类中之圣哲，一层一层，见心神逐渐显著甚大，确尔官天地，宰万物。而事势终亦不越乎常理矣。自《新论》问世以来，读者每不寻其底蕴与条贯，辄为不相干之攻难，故复撮要言之。</p>
<p>释体常义：本体真常。老子言常道，道者，本体之目，常者真常。佛氏言真如。佛说真如，亦本体之目，真谓真实。如者，常如其性，不变易故。论与疏皆云，真即是如，言真实即不变易，不变易者言其常也。西洋哲学之中否认本体与夫以动变言本体者，可勿论；若其以真常言本体者，亦与东哲真常意义有相通处。至其陈述所见，有仁智浅深等等不齐，其思想各成体系，则吾《大易》所谓“一致而百虑”也。本体真常是一致处，而向下所见各不同是百虑处。余于真常意义，体究二十年，若道本体不是真常的，则虚妄法何得为万化根源，何以名为本体？若道本体底自体是真常的，却又当深究。须知，一言乎本体，他便不是空无的，故有其自体可说。但此真常之云，既以不生不灭，不变不动为义，则此本体便是兀然坚凝的物事，他与生灭变动的宇宙互相对立，如何可说为宇宙本体？吾于此，苦究二十年，直至年将半百而后敢毅然宣布《新论》，以体用不二立言者，盖深深见到、信到、不能把本体底自体看做是个恒常的物事。而恒常者，言其德也。吾取一譬，如易之《坤卦》，以地方为言，后人遂谓《易》言地之自体是方的，此实错误。方者，言地德也。方故，承《干》而无邪曲，此地德之所为美也。吾《读经示要》已解明。以此例知，曰真、曰常，皆从本体之德以彰之也。</p>
<p>儒者言天何耶？天者，本体之目，即真常义。中庸卒章，引诗曰：“‘德輶如毛’，毛犹有伦，’上天之载，无声无臭’至矣”。此以虚无言天德也。无声无臭，即是虚无义。虚无者，无形无象、无染污、无作意故名，非空无之谓也。言诚，即真实义，亦言其德也。言刚健、言生化，亦言其德也。言元亨利贞，皆言其德也。德字义训曰：德者得也。若言白物具白德，则以白者，物之所以得成为是物也。今于本体而言真常等等万德，则真常等等者，是乃本体之所以得成为宇宙本体者也。若无是诸德，何得肇万化而成万物，即本体之名，无可立矣。</p>
<p>德字含二义：曰德性、曰德用。德性之性，不可以西文性质字译，此性字极灵活也。德用之用，亦不可以西文能力或作用翻，此用字极灵活也。此等名词，望细心斟酌，勿便姑置。此答贺自昭书。真常等义，以本体之德言，而非以本体之自体言，此宜深究。若闇于此者，不可通《新论》。</p>
<p>释理：宋儒似有云，理虽散在万事，而实管乎一心。语句或稍不同，不能全忆，而意实如此。每闻学者好举此语，实不澈也。由此说，理仍纯在事物上，心能管统事物之理，而心犹不即是理也。凡宗守朱子之学者皆主此说。若如我义，心物根本不二。就玄学上说，心物实皆依真理之流行而得名。真理即本体之名，佛家以真如名为真理。伊川、朱子好云实理，亦本体之名。此义见透，即当握住不松。因此在量论上说，所谓理者，一方面理即心，吾与阳明同；一方面理亦即物，吾更申阳明所未尽者。程子日理在物，科学家实同此意。如此，则先肯定实物，再于物上说有个理，是乃歧物与理为二也。自吾言之，物之成为如是之物即理也，不可将物与理分开。据常识言，即执物而求其理，智者却于万物而识众理散着。由此见理世界实无所谓物的世界也。你谓然否？吾欲量论中详谈理。老当昏世，恐未能也。《新论功能下章》有一段谈理气，而说理之一词，通体用而言。用之一名，核以吾义，则先儒所谓理气之气亦即是用，而用亦即是理，固不当离理与气而二之也。</p>
<p>伊川云：“冲寞无朕，万象森然已具。”以吾义通之，冲寞无朕，说为一理。万象森然，不可徒作气来会。当知万象森然，即是无量无边的众理秩然散着也。万象云云，即吾所云用，用即众理散着。前言用亦即是理者，以此。冲寞无朕，而万象已具，是一理含无量理，故言体而用在。又当知，万象森然，仍即冲寞无朕，故言用而体在。是无量理本一理也。一为无量，无量为一。宇宙人生真蕴，如是而已，妙极。</p>
<p>哲学谈到形而上之理，自是真真实实的物事。佛家云真理，伊川云实理，义意深微。如非真实，何能备万德而肇万化乎？空洞的形式，无实体而靡所寄，且无能生德用，将别假材料而与之合以成物。不悟空形式与顽笨材料，二本相离，又如何结合耶？前儒言理气，已多误。程朱犹未免支离，后学更甚，今更不堪问矣。答贺自昭。参看上卷《唯识上章》谈理处，及下卷《成物章》谈范畴诸文。</p>
<h2
id="新唯识论语体文本一九四四年-卷下">新唯识论（语体文本，一九四四年）
卷下</h2>
<p>第七章　成物</p>
<p>常途提及一物字，总以为物者物质，即是有对碍的意义。对者碍义。凡物有实质故，故名对碍。质即是碍故。印度唯识论师说器界及五尘并有对碍，顺俗谛故。器界相当于俗云自然界。五尘者，色声香味触也。案彼所说，器界则是第八识见分所变相分。每人各有第八识，非共同也。人之一生有死期。无此第八识无死期。远从无始，以至未来，不知其尽也。器界即是第八识见分所变现之相分，非离第八识而独在，故成唯识。然诸论师如护法等，则许此相分有自种子，非与见分同种生云。五尘则是五识见分各自所变现之相分。如色尘是眼识见分所变相分，声尘是耳识见分所变相分，乃至一切所触尘法，是身识见分所变相分。但此云五尘是有对碍。易言之，即具有实质之物。世或误解，当别为辨。据护法等义，此等相分亦各各有自种子，非与见分共一种生。诸见变相，识有八聚，即是见分有八，故置诸言。元非凭空突起。旧师盖建立本识，以含藏一切种。第八识亦名本识，种子亦省云种。此言一切者，谓八识聚各各见分、相分，皆各有自种，数无量故，今通言之。复以一切相种依一切见种挟带力故，得生相。谓相种虽亲生相分，而必由见种挟之以起，始得生相也。以见种于相种为主故，是故举果赅因，而说一切相是一切识之所变现。旧师树义盖如此。此中识者，即谓见分。因果者，相、见二分，对彼所从生之各自种子而言，即名为果。相、见种子，对其所生之相、见二分而言，则名为因。有问：“相种得见种挟起，而始生相。应云此相从种子变生，何名识变？”答曰：克就因位言，应说种变。若通果位言，可云识变。然今此中欲显举果便已赅因。故说相分依识变现，非不隐含种变义也。又此中据二分立义，与《三十论》谈因变果变义者颇异。然非不可会通，当别为论。夫谓人各具一本识，含藏一切种，是生心物诸行。行字义，见上卷《转变章》。如其说，则与外道神我论同其根底，且为极端的多我论者。从来谈佛法者，皆谓佛家破我。实则佛家之本识，非神我而何？众生各各有一本识，即是多我论。至其破我之云，乃是因吾人于我起执，故施破斥耳，非真破我也。于我而起执，即起惑造业，长溺苦海。所以破我，实破执也。印度唯识哲学，毕竟不脱宗教思想。因为此派哲学，根本未曾变更神我观念。当别为论。</p>
<p>附识：佛家说每人有八个识，而于每一个识可析为二分，曰相分及见分。此二分或各有种。第六识等，其相分亦有与见分同种生者，故置或言。参考《佛家名相通释》。例如眼识。以图表之，如下。</p>
<p>眼识见分种（因）←→眼识见分（果）</p>
<p>眼识相分种（因）←→眼识相分（果）</p>
<p>眼识如上图。耳识乃至第八识，均可例知。然一切识虽皆析言相、见二分，但诸识相分，有非物界所摄者。故此中不论。此中物界，亦云物质宇宙。如第六识独起思构时，必变似所思之相分。详在《佛家名相通释》。但此相分，虽是心上所缘之境，而此境究不是物质的。第七识计有自我，必变现一似我之相分。此相非物质的不待言。第八识相分有三部分：曰种子，曰根身，曰器界。种子是第八识中所藏，非其所变。但第八见分以种子为其所缘之境，故得名相分。根身据云有自种，亦说为第八见分所变。然是清净色，极微妙故，即不同常途所谓物质。故唯器界相当俗所谓物质宇宙。除第八所变器界以外，五识所变色等五尘，亦皆是物质的。学者如欲详究旧师相分义，可参看《佛家名相通释》。</p>
<p>旧师印度唯识师。以本识中种子说明物界所由起，虽彼亦以种子说明心界所由起。今在本章但约物之方面言。适成戏论。详彼所执本识既同神我，而本识中种是为具有能生的力用，而沉隐以为万有根原的实体界。亦名种子界。此一切种所生一切相、见，差别显现，是为现行界。差别者，言其万殊。种、现二界对立，纯是一种谬妄的猜想。中卷屡经破斥，此姑不赘。总这，旧师的见地与其立论的根本旨趣，是我所不能赞同的。因此，旧师所以说明物质宇宙的一套理论，也是我所视为戏论的。</p>
<p>附识：有问：“相、见二分之名词作何解者？”答曰：见者，识别了解等义。相者，相状或境相义。云何言分？须知，旧师谈心，只是用一种剖解法。他把心剖作二分，甚至可以剖作三分或四分。不过，第三第四两分，均可摄入见分。遂以相、见对开，而说二分。详在吾著《通释》。见分，就能缘方面言。常途所谓心，即见分是。相分，就所缘方面言。常途所谓物，即相分是。但据旧义，八识各别。故意识等相分，有不可摄属于常途所谓物者。见前段附识中。旧师之论，本不许有离心独在的物。故破除外物之观念，而把物名为相分，即是当作心之一分。然而用剖解法，析成多分，如将物质破作段段片片者然，终成过误。彼亦知其不妥，故又云以相摄入见，名为一识。详《基师述记》。然既已破之，又复拚合拢来，适见其辗转自陷也。旧师理论上之缺憾，往往如此。</p>
<p>上来略叙旧义，加以驳斥。今次当申述我底本旨。我以为物质宇宙是本来无有，而不妨随俗建立。我要说明这个意思，又非从宇宙真际说起不可。中译佛籍以真际为真如异名。真如又即本体之异名。真际者，真谓真实，无虚妄故。穷理至此方是究竟，故说为际。真际者，恒转也。恒转即本体之异名。见上卷《转变章》。恒转是至无而健动的。无者，无形，非是空无。无形故绝待，绝待故至真至实，真实故健。无形而健，故生化无穷，亦名为动。夫有形者域于形。域于形者即凝固而为死物，无健德可言，无生化可言。唯无形而实不空者，其德至健。而生生化化，无有穷竭。即此生化，亦名为动。健以动，故无所留滞。化而恒舍其故，生而不有其成。此庄生所谓运而无所积，乃恒如其寂无之本性，详玩《转变》、《功能》诸章。是故我说恒转亦名真如，非异恒转别有无为法可名真如也。又此恒转，亦截然不同旧师所谓种子。旧师种子是拟物的观念。彼所谓种子，实依世间草木等种子，比拟而构成此观念也。其为妄构不待言。本论所云恒转，则直就生生化化不息之实体，而强为之目，所以异彼种子。这段话的意思，本已散见中卷。因为在本章中要将常途所计执为实有的物质宇宙，给他一个正当的解说，就不得不从根本原理上郑重提示一番。根本原理一词，乃指真际而言。</p>
<p>在中卷里面曾经说过，恒转亦名功能。又复说言，功能是浑一的全体，但不是一合相，而是有分殊的。即全中有分。虽是分殊的，而亦不是如各别的粒子然，即不同旧师种子。却是互相融摄，成为一体的。即分中见全。详在第六章《功能下》。设复有问：“功能本是浑一的全体，如何而有分殊？”应知功能自体备万德，具众妙，是一切圆满，无所亏欠，无有滞碍的。如何可以呆板的物事来猜拟他？</p>
<p>功能既有分殊，即不妨于全体中假析言之，而说为一个一个的，或许许多多的功能。换句话说，即是一为无量。就其为全体而言，是谓一。于全体中见分殊，而说为许许多多的，是谓无量。以至一而含无量，故云一为无量。亦复应知，无量功能互相即，一切即一。一即一切。互相涉，一切入一。一入一切。而为浑一的全体，非一一功能各各成独立而不相涉不相即之小粒子。非字一气贯下。应复说言，无量为一。</p>
<p>现在，且克就分殊方面言。即无量功能中，每一功能均具翕辟两方面。易言之，即每个一翕一辟的动圈，假说为一个功能。夫辟固然形，而翕亦未始有质也。翕辟，只是同一动势的两方面，元非实在的东西。故假说为动圈。这种动圈的形成，就因为翕的势用，是尽量收凝。我们可以把每个收凝的动势，均当做一单位。这种单位，不可说是凝成了一小颗粒，也不是成为一道圈子的相状。然而，我们谨防人把他收凝的动势。当做小颗粒来猜想。所以，勉强用动圈一词来形容之。圈字，是把每个收凝的动势，均当做一个单位的意思，并不谓每个收凝的动势，是各成一道小圈子。此处难措辞，须善会。每个动圈里面，均有辟的势用，弥满充周于其间。因为辟是无封畛的，是无定在而亦无所不在的，因此，应说翕不是离辟而孤起的。申言之，翕的本身亦是辟。并不是异辟而别有来源。本体是举其全体显现为翕和辟。辟则冲寂刚健，而无方相，乃如其本体之自性。翕的势用是收凝，将有物化之惧，殆不能保任其本体。然此收凝的势用，其本性要不异辟，以本体无二故。但辟要表现他自己，不能没有资具。否则辟的动势，只是浮游无据，将何所藉以自表现耶？因此之故，辟的势用，决定与收凝的势用，即翕。恒相俱有。但辟的势用本无差别，而翕则是有差别的，是多至无量的。每个翕之中，皆有辟的势用周运其间。所以，就每个翕上说，可以当做一单位，可以名为动圈。实则每个动圈之中，均有辟的势用在，决没有纯翕而无辟的这种动圈。元来辟是无差别，本不可以动圈言。但因其与翕不一不异，即从翕而说为同一动圈。不异者，翕辟无二体故。不一者，翕是收凝而将成物，辟是健行而无形故。前面所云，每个一翕一辟的动圈，假说为一个功能。实则功能所以有分殊，而可说为一个一个的者，只以翕之故，才有分殊耳。</p>
<p>就功能之收凝的方面而言，便谓之翕。翕故成为动圈。动圈一词即表示每个收凝的动势，可当做一单位，如前说讫。夫翕者，于至无而动之中，始凝而兆乎有者也。至无者，言乎体也。至无而动，则体之显现而为万殊的妙用也。妙用之行，必有其收凝的一方面。此收凝即有之几兆，所谓翕是也。动势之始凝，本无形也，而已凝焉，则有之几也。形物着见，名之为有。见去声。收凝之势，虽未成乎形，而已为形物所自始，故曰始凝而兆乎有也。</p>
<p>如前已说，物质宇宙是本来无有，而又不妨随俗建立者。称体而言，此中称者，如实相应之谓。一真无寄，一者，绝待几。寂然清澄，无形无象，声臭俱泯。既已言诠不及，亦复心行罔措矣。故说物质宇宙本来无有。当知，是如实说。理实如是，即说如是。名如实说。然称体起用，状体曰无。以无相无染故，非空无也。不无，故全成为万殊的用。喻如大海水全成为众沤。此中称字吃紧。一一用上，皆具全体，譬如一一沤各以大海水为体，故曰称也。他处用此词者，皆准知。不能不有所收凝，收者，收敛。凝者，凝聚。他处准知。上文所谓始凝而兆乎有者是也，凝而兆有，故物质宇宙不妨建立。</p>
<p>夫凝者，本于无。凝者具云收凝，即翕之代词。下仿此。无谓体。全体成用，用不孤行，必有其收凝之一方面。故凝亦用也。而用非与体为二，乃即用即体。岂异于无，而别有凝者存耶？无者虚也。至真极净，於穆无形，故虚。虚，至一也。无对故至一。虚而之凝，此语须善会。即虚而凝，非可索虚于凝之外。即凝而虚，无可求虚于凝之前。此理须沉思深体之。遂以成多。故一立而数起。有一则有二，有二则有三。自此以往，而数不可胜穷矣。虚以含万有，而数乃无不赅。众理备也。知虚凝本一致，详上注。一多互相即者，一即是多，多即是一，故云互即。造化之奥昭然矣。</p>
<p>或复问言：“虚本至一，其显为用也，凝以成多，何耶？”答曰：凝者，动而极敛，将成为物。将字吃紧，非果成为实物也。敛而将物，遂不期而分化。不期者，大用显现，非如人之起意筹度故。若无分化，则将一味散漫而不得极敛。故收敛之极，必分化而成为无量的动圈。譬如水蒸汽在空中，只是游气遍布而已。气体浮游，不固定故，曰游气。本《正蒙》语。及其渐凝也，则分化而形成无量的点点滴滴。注意，凡喻只取少分相似，不可执定譬喻，求其全似。由此譬况，可悟凝敛必至分化。亦缘分化，乃极凝敛。此乃造化之妙也。凝则成多，分化之谓也。我们于俗所谓物质宇宙解析到最后的太素，太素一词，见《易纬》。今借用之，略当俗云元素。只是前文所谓无量的动圈。每一动圈，即一单位。这些单位，就是物质宇宙的基本，所以说为太素。儒家的钜典如《中庸》曾有云：“语小，天下莫能破焉。”其所谓小，盖即吾所云动圈是也。每一动圈，即是凝敛到极小的积，故可名为小。积字，曾见《转变章》，只是凝聚的意思。非谓其已成形物也。我们设想把这种积，用剖解的方法来破析他，毕竟无可破析，因为物质才可破析。今则物质的观念，既已遮除，而穷到极小的积，便不可当做形物来想。如何可施破析？这种莫破的动圈，我在上卷里曾名之为形向。详《转变章》。形向者，谓其未成乎形，而有成形的倾向也。每一形向，元是极微小的凝势，虽未成形，但凝敛之极，已有成形之势，故云凝势。可以名之为小一。惠施曰：“至小无内谓之小一。”今借用为形向之别名。无内谓不可分也。若可分，则有更小于此者。今此不可分，则其小已极，无复有更小于此也。一者，谓每一最小的凝势，均是一单位。故谓之小一。此小一或凝势，是刹那刹那。生灭灭生，流行迅疾，势用难思，可以名为势速。这些势速是千条万绪，极其众多的，无量无边的。可以图表之如下。</p>
<p>附说：图为一大圆圈，是表示浑一的全体。其内含许多小圆圈，是表示全中有分，也就是一中有多，一谓全体。多谓各个势速或小一，即全中之分。兼表示每一分皆具全体。如上卷《明宗章》所举海沤喻。每一沤皆具大海水全体。图中小圆圈之数，却无定。非有意为之安排多少数目也。但亦不无意者，只表示多数而已。</p>
<p>圆取圆形者，乃取《易传》圆神不滞的意义。或作循环解者，便大误。他处用圆图者，均仿此。</p>
<p>或复有难：“如公所言，体则是虚是一，用则凝以成多。自多的方面言之，每一凝势为一单位，谓之小一。无量小一，为物质宇宙的基本。若尔，更有一问题，即此无量的小一，将是各各为生灭相续，流转不已的单位耶？抑各单位皆刹那肇创不必以新生为已往之续耶？”</p>
<p>由前之说，则诸小一似有定数。如甲小一，初刹那才生即灭。次刹那继起，亦复即灭。自此以往，刹那刹那，均是才生即灭。据此可知，甲小一虽复刹那刹那，没有丝微的物事留住。然其势用恒是前灭后生的，如此相续流转下去。譬如一人之身，总是新陈代谢的，相续流转下去。甲小一如是，乙小一，乃至丙丁等等，以及无量的小一，亦莫不如是。这样说来，一切小一，从无始来，各各等流，相续流转，曰等流。当然是有定数的。以图表之如下。</p>
<p>附说：图中第一行，初一圈表示甲小一在初一刹那才生即灭。次一圈表示次刹那继起的甲小一虽不即是初刹那的甲小一依旧延持而下，但是，继续初刹那而起的即是甲小一续生。第三圈以下，均可类知。第一行甲小一如此，第二行乙小一及第三行丙小一，皆可类推。</p>
<p>从图之甲乙丙各系列看来，一切小一，如甲乙丙各自等流。据此可见，从无始际，小一有多少头数，以后便永远是那样多的头数。因为后起的小一都是过去的接续者。如图之甲乙丙各系列中，都是后后继于前前，不能于原始所有的头数以外，别有创新。所以说有定数。</p>
<p>小一既是物质宇宙的基本，而他小一。却是有定数的。又复每个小一，虽云刹那不住，然通多刹那言之，却是相续不断绝也。如甲小一从无始来尽未来际，刹那刹那，生灭灭生，恒无有断。推之无量小一，亦莫不然。据此说来，小一既有定数，复具恒性，小一不断绝，即是具有恒常性。是等见解，未免以小一视同物质的分子，适成机械论，非真知化者也。</p>
<p>如实而谈，凡诸小一，都是刹那诈现。一刹那顷，才起即灭，本来无有丝微的物事可容暂住，故云诈现。本无自性。犹云没有独立存在的自体。原其所自，盖乃寂然真体，确尔显现。小一非有质也，只是一种凝敛的势用而已。此即真体之显现也。真几之动，真体虚寂，而不空无。何以知其不空？即其动不容已而知之也。既于动而识体，则不可离动觅体，亦明矣。将显其健进，健进，即所谓辟是也。必先之以凝敛。凝敛，即所谓翕是也。此中先字，只约义理说先后，不是有时间上的先后，须善会。覆玩上卷《转变章》。如不有所凝敛，则其动也，只是浮游无据。亦无所凭借，以彰其渐进之德矣。唯凝敛，而遂分化以成众多的积。积字见前。则健进之力，畅行于其积之中，而益显其至刚之运，通达而无所阻，纯粹而不可挠。此动之所以有健进与凝敛二势也。凝敛，若将物化，自与健进的本体相反。然非凝敛成积，则虽固有健进之势用，而以无所凭之具故，则亦无以显其健进矣。故凝敛者，乃真几之动，自然会显为如此。设问：“此中是否有意？”当答彼云：造化有心而无意，容后方详。造化一词，见上卷《转变章》。总之，凝敛与健进只是浑一的动之两方面，没有两方面的相反相成，也无所谓动。亦复应知，由相反相成，而只见夫凝势，虽若物化，而终顺以从健。健则纯刚纯善，而不靡于凝以物化。是故于动用处，而知其即是真体显现，无可离动觅体也。此处吃紧。以上一大段话，似已总括本书根本大义。要须知此，然后了解凝敛的势用，即所谓无量的小一者，元属真几微妙，真体成用，欲显其健进必凝摄为无量的小一，而健进始有所凭之具。反以相成，故云微妙。不可夹杂实物的观念来猜测。在前文所述或人的疑问中，曾经设想到小一也许是各各为生灭相续流转不已的单位。如甲乙丙等等小一，应是做一颗一颗的实物来想，所以计度小一也许是各各自类相续。如甲小一，是刹那刹那前灭后生而不绝的，此为甲小一自类相续。推之一切小一，莫不皆然。他或人不能解决这个疑问，就因他的量智作用，一向着物，所以不能不胶滞于此。着物之着，是染着义。宜深切自勘。量智，是从历练于事物方面而发展的。因此，本量智以穷究道理时，总不免依据物理界的经验去推索。而于理之极至，本不可当做一物事以推之者，彼亦以物推观。此之谓着物。实则，真体成用时，谈理至此，本无所谓时间。但为言语之便，而置一时字。其显为凝敛的无量的小一者，只可借用吾先哲老子书中所谓“众妙之门”一词以形容之。妙者，神妙不测之谓。妙而日众，言其无有限量也。凡形物，皆有限量。今此不可以形物求者，焉得有限。门者，所由义。惟其神妙，故为万物所由之而成也。夫大用流行中，不得不有所凝敛以为健进之具。然依凝敛，乃有万物可言，不凝敛，即无物矣。但所云物者，幻迹耳，非有实物也。因此，不可说一切小一可以各各自类相续。如果一切小一是各各独立存在的东西，那么，就应许他是各各自类相续。今所云小一，既不是一颗一颗的实物，便无各自相续义。</p>
<p>我们应知，一切小一，都是顿现。一刹那顷，才起即灭，不暂住故。故云顿现。前不至后，后不承前。前刹那的小一既不曾延持至后，后刹那续起的小一实是突起，非有所承受于前也。此不至彼，彼不因此。此时此处的小一，不曾至于彼时彼处。彼时彼处的小一，亦不因此时此处而有。夫谈义至此，本无时与处可说，但以语言方便故，假说时处耳。所以一切小一，各各均是刹那顿现。实际上没有哪一个小一是可以当做一件物事看待，及可以说他是刹那刹那，生灭灭生，自类相续的。实际至此为句。我们推想他小一是自类相续者，其所以错误，大概由误计小一为实物故，即赋予以时相和空相。所谓小一，本非有物，即无时空可言。今误计小一为实物者，即于小一而赋以时相和空相。意谓此小一虽是每刹那顷，才生即灭，但刹刹续生，刹那省云刹。即刹刹皆有所据。刹刹相续，是时相；刹刹有所据，是空相。如前图，所列甲乙丙诸小一，各各自类相续，这种意计，确然是有时空观念从中作祟。</p>
<p>谈至此，我要对于时空，略说几句。我以为时空本非实有，只缘量智一向求理于外，即以为有外在的物事而去推求。如此既有物相存，则时相、空相乃缘物相俱起。何以故？有物相故，必计此物延续。若无有延续，便无物故。然于物计为延续，即时相起。又有物相故，必计此物扩展。若无有扩展，亦即无物。然于物计为扩展，即空相起。扩展，谓有形体扩张展布，即空间相。所以说时空相缘物相始有。实则，物界本依俗谛施设。世俗共许为实有者，曰俗谛。亦云世谛。随情安立故。于真谛中，本无有物。超越世间情计，契应真理者，曰真谛。何以故？因于一切物而冥证本体，即廓然无有物相可得故。物相泯绝，时空相即俱泯，故说时空本非实有。现在，我们谈到小一，却是依据真谛以假设俗谛。故乃权宜方便，显示真体成用，其健进也，必有所凝敛，而始资之以显健德，不凝敛则大用之行亦浮游无据，无以成其健进矣。唯凝敛，乃成为无量的小一，而群有遂兆于玆。此俗谛所以不妨施设。然复当知，小一者，大用流行，迅疾以凝。其凝敛也，必流行之势用，极为迅疾，始有所凝耳。如旋火轮，旋转势用猛疾，乃宛若有所凝如轮者。此譬虽近，而推原万物之始，其初凝也，亦不外流行猛疾所致耳。夫刹那不住，何猛如之。此所以名为大用也。凝故分化，成众微势，谓之小一。众微势者，众言众多，数无量故；微势者，每一小一，只是一种凝敛的势用。以其极端收敛，成为最极微小的一团势用，故云小一。小一者，用也。用也者，真体之显也。用者，即体之显现为如是用耳。故体者，用之体。岂可用外索体耶？故小一，不可以物测。虽有凝势，而未成乎形。无形而有分。其凝也，便成散殊的。既散殊，而亦非凌乱无序的。故云有分。分理已具，而毕竟无形。此小一所为不可以物测也。谈至此，我们于所谓小一，不容夹杂时空观念来理会之，只好冥心无物之地。物相既遮，时空相俱遣。智与神会，神者，大用不测之称。思与化通。此中思字义深，非常途所谓思想。通者，冥会为一，非以此通彼也。而后免於戏论。</p>
<p>或有难云：“如公言，一切小一，非是从其本际以来，各各自类生灭相续，而只是刹那刹那，各别顿现。易言之，即刹那刹那，都是肇创。无有后后，续于前前。是义诚尔。便应一切小一，犹如空华，毫无根据。又应刹那刹那皆是幻现，都无法则。”刹那刹那，通多刹那言之也。如是二难，当以次答。且答初难。至理非言说所及，尤为凡情所不悟。强以喻明。曾航海者，皆只见无量众沤。众沤，喻一切小一。若离众沤，无别大海水可得。大海水，喻本体。所以然者，众沤，皆揽大海水为体故。大海水，全显作众沤故。须知，任举一沤，皆以大海水为体。众沤顿起顿灭。不可说某一沤，从其前前至于后后，刹刹生灭相续，或自类延持不绝也。不可至此为句。此中延持者，谓若每一沤各自类相续，即延持义。众沤各各顿现，都无定实。非固定故，非实在故。焉有自类前后延持。然沤虽不实，非如空华无体。一一沤，皆揽全大海水为其体故。故不应为沤别寻根据。今所谓小一，虽复各别顿现，无一小一得有自类生灭相续，犹如幻化。虽复至此为句。然诸小一，亦非如空华无体。每一小一，其体即是真如妙性故。妙性，犹言妙体。基师常以真如妙体为词，言真如自体至微妙，非有相状或声臭等等可睹闻嗅尝故。故知小一，非无体法。无体法者，如空华或龟毛兔角，只有名言，而实无彼法。不应更诘有何根据。</p>
<p>答次难者。法则一词，可以包含规律、形式、条理、秩序、型范等等意义。这种法则，是与法相俱有故。法相一词，见中卷。相起，即有物有则。如方圆等等形式，是法则。必须有方的或圆的各类法相或事物，才有方圆等形式与之俱在。不可计法则为一空洞的格式，可以离一切法相而独存于另一世界。相泯，而法则并遣。故言则者，不离于相。我们应知，小一是刹那幻现，没有定相的。因此，说他小一是没有定则的，即其才起即灭，如此诡变，是无有定则可以管理他的。然亦不能说他无法则。前面说过，无形而有分。分者，分理。即是法则的意义。他是各别顿现，即不是无分理的，如何道他都无法则。尤复当知，我们说他才起即灭，无有定则，却不妨说这种无定则便是他具有的则。我们在经验界里，惯寻事物的定则。因欲推之于超越日常生活的境地，即所谓神化不测之妙亦冀其有定则可寻也。寻之不得，则以为无则焉耳。不知神化之妙乃天则自然，岂日无则耶？老子曰：“道法自然。”夫老氏所谓道，极至之称也。道者，万物所由之而成也，即万物之本体，故是理之极至。而曰道法自然，岂道之上别有自然耶？老氏盖谓道之发现，乃无所待而然。无待而然，谓之自然。自然者，乃道体天然自具之则也，故曰道法自然。岂谓别有高出于道之上者，为道所取则耶？夫无待而然者，殊诡奇谲，不可更诘所由然，而固已然矣。其然，即有则也。若何云无则耶？《易》曰：“不可为典要，唯变所适。”典要者，常途所云定则是也。此等定则，只是吾人对于经验界的物事之一种解释。以此猜度大用，或神变不测之地，则成倒妄。故曰不可。大用之行，只是唯变所适而已。以俗语翻之，他变要怎生变，就怎生变去便是了。怎生一词，朱子集中常用之，盖当时通行白话。今俗言怎样，或如何样的者，近此。所以我人不可以意为之定则。然而他要怎生变，就怎生变去，这里正可见他的天则自然处。他无所待故，不受任何约束。但如欲以依据经验界的定则求之，便觉得他是无则了。据此，若计小一幻现，不可以定则求之，即谓为无则者，却是倒见。</p>
<p>如上已释二难。复有问言：“一切小一，虽无自类相续，然由刹那刹那，各别顿现故，即前后刹那间，有相承义。前后小一，有相似义。后刹那继起小一，与前刹那已灭之小一，无所谓自类相续。易言之，即不以后者为前者之自类耳。然后者于前，要非无相似相续义。公意云何？”答曰：如汝所言，虽于义不妨假说，要非称实之谈也。汝云前后相续者，仍是把刹那义作时间解。实则，刹那非时间义。详上卷《转变章》。只为言说方便而假设之。我们如理思维，思维所及，必恰如其理之真，不杂妄想，曰如理思维。小一只是各别顿现。但于其各别顿现，不必杂时间观念，以推其相续与否。如果要拟他小一是前后相续，那只是我们的一种解释，不必符合实际。因为我们搀入了时间观念，已把小一当做经验界的物事来推想。说至此，我联想到古代的《诗经》有句云：“维天之命，於穆不已。”此诗我在《转变章》似曾引述一番。天者，本体之目。命者，流行义，即是用义。於穆，深远义。由本体显为大用，理极深远，不可测度。只叹其无有止息，故云不已。这个不已的意义，真乃恁地微妙，尽有千言万语道不出。恁地，犹言如斯或如此。夫小一用也。其才起即灭，才灭又即起，如是如是而无穷尽者，所谓不已是也。我们说刹那义，只显小一。无有暂住，只是方便施设，不应于此作时间想。我们若实理会到大用之妙，断不可说他是常、是一的。常者，恒常。谓无有灭故创新，无有变异。一者，一合相。谓无有分化。如其是常是一，宇宙便成死物，宁有此理。我们说小一，便遮执一。小一是于浑一的全体中而有分化的，故遮执一的邪见。此中一字的意义，谓其只见为浑一而不悟分化也。与以绝待言一者异旨。本段上下文一字，皆应准知。说小一刹那顿现，无有暂住，便遮执常。思之可知。方其遮常、遮一，同时即表大用之行，生灭灭生无有穷尽。易言之，即总在灭故创新而不已。我因古诗的意思，得有印证，而深信此理不容夹杂时间观念来理解，只可说个新新不已。刹刹顿现，故恒是新新，而无暂时之故可守，所以不已。使其守故，则生理绝矣，何得不已？前后相续的观念，便有时间相，故是随情作解。</p>
<p>又汝所云相似，亦不应理。世间情见，执有一一实物，而言其相似与否。若依是等见，而猜度一切小一，便成倒妄。小一皆刹那幻现，不可定执为实物故。若复如理而思，大化之行，大化，犹言大用。其凝以成多者，谓一切小一。一一具足。每一小一的势用，都是万德具足的，都是含摄一切的。一一皆是生而不有。才生即灭，无暂住故，是乃至神无滞迹，故云不有。故知一切小一，本性是同。一切小一，言其本性，同是真如。无有一法可遗真如而得有故。岂可以相似言之耶？相似者，拟物之词。克就物相而言相似，俗谛可尔。小一者，用也，即大用之分殊而为言也。于此，不可执为实物。故不应言相似与否。</p>
<p>上来答难已讫。犹复应知，一切小一，互相望为主属。此义已详中卷。第六章《功能下》。今复略申。如甲小一望乙小一，及余无量小一而为主故。乙与无量，皆为甲之属。同时，乙小一望甲小一，及余无量小一而亦为主。甲与无量，又皆为乙之属。一切小一互相望，皆如是。华严家言：主伴重重，无穷无尽。主伴，犹言主属。伴即属义。法界之妙，如是不可思议。此中法界一词，谓本体，但言体，即摄用。《金刚经》言：如，非一合相。如者谓真如妙体。非一合相者谓于一一法而皆见为如。《易》曰：“群龙无首”。既互为主，亦互为属，则无有为首者也。龙者，神变之物，以喻大用，亦以喻体，即用即体故。群者，非一合相，故置群言。皆可互相发明。夫互为主，则非顽然一物。譬如众耀齐明，右灵交遍。一一微尘，是一一佛。佛者，圆明极妙之称。此用为形容本体之词。岂若不平等因计，有超越万有而独为其宰者耶？宗教家计有超越万有而独尊之一神，是为不平等因计。又互为属，则非各各独立不为一体。则非至此为句。譬如五官百体，互为联属，实为浑全的一身。又如帝网重重，各各遍满，实为全网。帝网见上卷。佛书言天帝以珠结网，重复一重，无有穷尽。就每一重言之，似各成一网。通多重言之，乃各各遍满，而为全整的网。非同散沙，无量微粒，各各乖离，纵聚为一堆，究是散沙不成全体。非同，一气贯下读之。是故一切小一，互为主属，至一而显不一。至一谓体。其显为用，则不一也。不一故，皆为主。无可别立一尊。相对即是绝对。皆为主，疑于相对矣，然亦互相属，不可离异，法尔浑全，即相对是绝对。全万化而识玄同，奚其有待哉？奇哉奇哉。谁有智者，悟斯妙趣，而不跃如。</p>
<p>或有难言：“公所云小一者，只是大用之行，其势迅疾，则凝以成多。夫凝，虽未即成形，而已是物之始。然则小一不犹元子、电子乎？”答曰：不然。言元子、电子者基于质测，要是于俗所计物质宇宙，而姑作一种解释已尔，未能遣物相而理会万化之真也。夫谈元子、电子者，或以为微粒也，或以为波动也，或以为波粒也。谓亦波亦粒。其实，质测所及者，不过依大用流行之迹象，而加以解释。此等解释，决不能与实理相应。此中实理一词，即谓大用流行的真相。亦云万化之真。故非脱然离迹，廓然亡象，而直冥神于无物之地者，则不可证体。故非，至此为句。冥神无物之地者，情见息，妄识泯，炯然绝待，即本体呈露也。本体呈露时，即自明自证，谓之证体。非别有一心来证此体也。此义当详之《量论》。不证体故，即是不识大用。何以故？用之为言，即于体之显现，而名为用。非用异体而别为实有的物事故。故知即用即体，即体即用义者，则知不曾证体，即亦不识用。是事无疑。</p>
<p>夫唯证体，即知用。知用，便了大用之行，其凝以成多，即所谓小一者，是乃至神极妙，生而不有，才起即灭，刹刹皆尔，不暂住故。应而无物。应者，顺应。凝者，翕也。翕以为大用健辟之具，故望辟而为顺应。然其翕也，只是一种极凝的势用，刹刹诈现而已，本来无有实物。故不可以物测，岂复可以元子、电子拟之耶？科学家所谓元子、电元子、电子者，只是依大用流行的迹象，姑作如是解释。若谓彼已了达大用者，便无有是处。何以故？彼所谓元子、电子者只是依大用流行的迹象，不可证会用之本体故。</p>
<p>附识：有问：“此中所说归极证体，诚如公说者，则穷究宇宙之真，直须反诸本心始得。恐滋人之惑。”答曰：汝于本论《明宗章》意思，领悟不真切，故有此疑。阳明子咏良知诗云：“无声无臭独知时，此是乾坤万有基。”汝若参透此义，当无疑于吾说。须知，生天生地生人生物，只是一理。此理之存乎吾人者，便名为本心。阳明谓之良知。惜吾人不能保任之。心理学上所谓心，则克就其缘形而发，感物而动，成于习染者，以为心。此则每违其本心，不可无辨。诚能痛下一番静功，静之为义，深远难言。切近而谈，如收摄此心，不昏昧，不散乱，不麻木，有如《礼经》所云：“清明在躬，志气如神。”此即静之相也。庶几本心呈露，此理便显。而生生化化，不滞、不息之妙，即所谓大用。壹皆自明自喻。岂可以推度得之乎？</p>
<p>或复问言：“小一者，凝极而将兆乎有。公所尝言也。据此，则应成唯物，何名唯识？”答曰：汝不解我所说义。夫凝极而有成物的倾向者，此非其本体自性固然也。由体成用，将显其健进，健进者，辟义。不得不先有所凝，以为健进之资具。此中先字，只就义理上说，非时间义。故凝敛若将成物，乃从其本体显为用时，此处本无时间义。但因言说方便，而置时言。自然之几，必至之势也。惟此凝势，似与其本体自性相反。然正以相反故，而健进的势用，得资之以为具，否则将无所凭借以显其健也。由此应知，大用元是浑全的。但随凝势即所谓小一者，而见为分殊耳。覆看中卷第六章《功能下》。每一小一，皆有健进的势用涵运其间。涵者包涵，不相离异故。运者运转，挟以俱化故。决无有孤凝而不具健势之小一。健进的势用，省称健势。故就健势言之，虽本浑全，但随小一便成分殊。然健进乃大用之本然。周流遍运，无定在而无所不在。虽行乎凝以成多之方面，可以说为无量小一。但即此周流遍运而言，毕竟未尝随小一而有分畛。故仍不失为浑全，而可名为大一。惠施曰：“其大无外，谓之大一。”今借用其词。此中大字，不与小对，乃绝待之称。绝待故无外。</p>
<p>是故每一小一，为凝与健即翕与辟相涵俱有的一单位。凝者，庄子所云形本。参考《十力语要》二，答意人问《老子》义中。形本者，谓其为一切形物之始也。实则凝者，未即成形，但有成形之倾向而已。唯然，故名此凝势以形向。亦得说为动圈。曰形向，曰动圈，则俨若独化。独化，犹俗言好像成为单个的物事。因复说为一单位，而名之以小一。其实，小一虽从凝得名，若无有凝，便只浑而不分，何小一可名耶？而凝者其幻象耳。象字，须活看。只是无象之象，非如俗计有形质也。其所以成乎此凝，而即以运于凝之中而为其主宰者，只是至健至神的力用而已。曰健进，曰辟，曰大用，皆其别名也。自至健至神的力用之为浑全或大一而言，则日宇宙的心，亦曰大心。但此所谓宇宙的心或大心，以下省称大心。元非一合相。他大心是一不碍多，此心无待，故一。本一也，而显现为多。故云一不碍多。多即是一。虽显现为多，而多即是一，非于多之外别有所谓一故。故云多不碍一。全不碍分，分即是全。准一多可知。这个道理，并不希奇古怪。因为小一，即是大一之凝以成多。故大一含小一。而大一本来力用，周流遍运于其所内含的无量小一中者，本来力用者，对小一而说。小一亦大一之所凝。然大一本来力用自无损减，其凝为小一者，正为要显现自力，须得自造一资具出。此乃理势自尔，非有意也。虽随小一成多，即于全中有分。然大一自身毕竟无有封畛，无有限量。故全不碍分，而分即是全。一不碍多，而多即是一。譬如月印万川。月，喻大一。万川中之各月，喻无量小一。万川各具之月，元是一月。万川各具之月云云，以喻无量小一皆各具大一，元来即是浑一的全体，无有差别。凡喻，只取少分相似，不可刻求全肖。学者宜知。故说大一便含小一，说小一便于此识大一。即小即大，即大即小。故大一不是各小一相加之和。应如理思。其妙如此。</p>
<p>附识：哲学上二元论，固不应理。多元论，尤不见本根。如解释现象界，明一切物互相依而有。假说多元，似无妨。然为此论者，恒不悟本体。过误滋甚。一元论者，若只建立一法为万物所由始，则所谓一元者与本论的意思要自判以霄壤。本论亦不妨说为一元。然一即含多，多即是一。此义渊微，应如理思。吾先哲惠子，其大一与小一之说，见《庄子天下篇》。其持说之内蕴，今不可考。《中庸》亦有“语大，天下莫能载；语小，天下莫能破”之语。大莫能载者，至大无外故。小莫能破者，至小无内故。词约而旨隐。要皆可与本论参稽互证。</p>
<p>问曰：“大一凝以成多，是谓小一。其凝也，有意耶？”答曰：造化有心而无意，吾已言之矣。健而不可挠名心，神而不可测名心，纯而不可染名心，纯者，粹善义。生生而不容已名心，勇悍而不可坠堕名心。广说乃至无量义，恐繁且止。意者，谓如人作动意欲，起筹度故，不任运故。任自然之运行，曰任运。有意则不如是。我们可以说用之本体名为心，却不能道他有意。大用之行，不能不先有所凝。先字，非时间义。注见前。此乃神化自然。非有意造作也。《易》曰：“神也者，不疾而速，不行而至。”参考上卷《转变章》。夫行焉而始至，疾焉而始速者，意之所为也。至而未尝有行焉者，速而未尝有疾焉者，是无而有、无者，无形无意故名。虚而灵、不为而为，奚其有意耶？</p>
<p>综前所说，已明小一义。复次世间现见有万物，现见者，谓感官之所睹闻摄触，乃至意识之所觉察故。此何由成？当知，万物唯依一切小一而假施设。若离小一，实无万物可说。无量小一，相摩荡故，有迹象散着，命曰万物。摩者，两相近也，即是相比合的意思。荡者，交相激也，即是相乖违的意思。此中用摩荡二词与《易传》义异。所以者何？小一虽未成乎形，然每一小一，是一刹那顿起而极凝的势用。此等势用，既多至无量，则彼此之间，有以时与位之相值适当而互相亲比者，乃成为一系。此中时与位，原是假设。因为说到小一并起而相值，便不能不假说时位以形容之。若究其原，便无时位。亦自有不当其值而相乖违者。此所以不唯混成一系，而各得以其相亲比者互别而成众系。凡摩荡之情，只生于彼此相值之当否，不必臆计其相摩之由于爱，相荡之出于憎，造化本无作意故。无量小一，有相摩以比合而成一系。有相荡以离异，因别有所合，得成多系。此玄化之秘也，凡系与系之间，亦有相摩相荡。如各小一间之有相摩荡者然。系与系合，说名系群。二个系以上相比合之系群，渐有迹象，而或不显著。迹象，亦省云象。积微而显，故成象。科学家所谓元子、电子等等，不过图摹多数小一所比合而成的系群之迹象，实无从测定小一也。及大多数的系群相比合，则象乃粗显。如吾当前书案，即由许许多多的系群，互相摩而成象，乃名以书案也。日星大地，靡不如是。及吾形躯，亦复如是。故知万物，非离小一有别自体。夫小一，至微至微者也。积微乃成着。严又陵云：“微分术，言数起于无穷小，乃积之可以成诸有。”《中庸》曰，“夫微之显，诚之不可掩”，此言真体成用，其凝也至微。而积微，乃显为万有，一本于其至真至实之昭著不可掩。其旨深远矣哉。</p>
<p>无量小一，相摩相荡，形成万物，已如前说。设复问言：“岂不已言小一刹那不住乎？今说相摩相荡，谁为是耶？”答曰：汝闻刹那不住，便起空见。谓作空无想。此大谬也。夫小一本刹那之异名。刹那义，见上卷。本假说极小的时分名刹那。其小至极，犹不足比于一瞬。然是假说，究非时间义，所宜善会。小一顿现而不暂住，故得以小一为刹那之异名。克约一刹言，刹那，省言刹。恍惚不可把捉。恍惚，有无不定貌。以为无耶？而凝焉有生矣。以为有耶？才生即灭矣。通多刹言，前刹才灭，若有迹象，似未全消，迹象者，譬如音乐才止，尚有余音绕梁。若有之言，显不可执为实物故。似未之言，显非不消灭，但幻迹耳。后刹新生，与前俱有。后刹正生时，值前迹象未即灭时。是俱有也。准此而谈，前后刹间，未可沦空。虽前后都不住，却也不是空洞无物。譬如电光的一闪一闪，本经多刹，曾无一刹得住。但其前后之间，俨然是前刹之一闪，与后刹之一闪，分明俱有的，何可说空？以此类况，前刹后刹小一，其相邻者，可言俱有。此复须知，谈理至此，本无时间义。今言前后者，乃为言说上之方便计，不得不如是假说故。又复无量小一，同时现者，不妨假说彼此。注意假说二字。若计有实时间，及计小一为个别的实物可分彼此者，便大谬。由诸小一，可假说前后及彼此各各别有故，因此，可更进一步，而假说相摩相荡。汝闻刹那不住义，便起空见，以此妄难小一不得互相摩荡。此自汝失，不由吾过。</p>
<p>小一相摩荡，而成各个系。系与系相摩荡而成各个系群，于是显为万物。所以万物无自性，犹云无独立存在的自体。只是无量凝势，诈现种种迹象，因名万物而已。凝势者，小一这别名。以小一无形，只是凝敛的势用故，亦名凝势。或有问言：“诚如公说，则万物本来皆空，似违世间。世间现见有万物故。”答曰：称体而谈，万物本空。称者，契应，证真理故。体者，万物之本体。谈理至极，迥绝寻思。洞达本体，冥然契应。到此，只是一真绝待，亦云一理平铺。何有如俗所计之万物耶？随情安立，则以所谓凝势，元是本体流行。不是有实势用，别异本体而独行者，名凝势。乃即本体之流行，名凝势。即依此流行之迹象而成万物，于义无遮。随情云者，随顺世间情见也。流行本翕辟之通称。今约凝势言，即单就翕言。然言翕自不离辟，但从言异路耳。翕势流行，幻现迹象。即依此流行幻象，假说万物。此于义可成立，故无庸遮拨也。</p>
<p>或复问言：“若如公说，于流行而识其本体，则流即不流，行即不行。何则？流行者生生不息义也。然生生则刹刹不守其故，根本没有东西留积着，不同宗教家说上帝创造别一世界来。老子云‘生而不有’，妙符斯旨。故云流即不流，行即不行。以生生者实未尝有生故。信乎一真湛寂，无物可云也。然即识本体已，则即于体之流行而假取其相，说名万物，于义得成。流行即有相幻现。相，亦云迹象。假取者，不于迹象而势为实物。但随情安立，名之以物耳。然则万物既假设为有，亦得许物有其则否？”答曰：有物有则，此吾古诗之明训也。则之为义，至极宽广。今此所欲略明者，只是物所具有的若干基则，为一切科学知识所发见之法则或律则之所待以成立，实即吾人对于物的知识之所由可能之客观基础。其在知识论或认为论，则谓之范畴。康德自知识论之观点言，范畴是主观的，是先验的，不待经验而成立，只为经验所以可能之条件，易言之，即知识所以可能之条件。康德此种主张，其立言之分位，固与吾异。然吾亦实未敢苟同。即自知识言之，吾以为范畴，亦不能纯属主观，亦当兼属客观。此中客观，即俗所谓外界的事物。下仿此。与康德所用客观一词的意义，不必全符。如果范畴是纯主观的，即于客观方面全无依据。好似思惟方面预储有许多格式，范畴去应用在客观的事物上。此实不可通。如果说此等格式，不是预定的，则必是吾人认为的能力，或想像力，如康德之意，此种想像力，不只如常途所谓把一度发生的事实使之再现或再生而已，却是完全从自己能有所造生的这种想象力。于得到经验时，如已表现在直观中的东西，即是经验的。恰巧出生此等格式，来应用在事物上去，自然是有效的。这个有效一词，含有超越个人的意义。即是一般皆可公认的。否则不名有效。若尔，则主观上的格式，于客观的事物上全无依据。即科学上求知的方法，根本用不着实测。科学知识如何可能，毕竟是一大问题。康德似未注意及此。吾欲待《量论》再加评判，此姑不详。吾本主张范畴是主客兼属的。今克就物的方面言，则名为物则，亦云物所具有的基则。略举如后。</p>
<p>一曰空时。空间和时间，在哲学和科学上的解说，本极纷繁。我亦不获详征博考，只加说我个人的一点意思。我以为空相和时相，若克就物言，只是物的存在的形式。我们假设物是有的，即是存在的。如此，则凡物定有扩展相，否则此物根本不存在。由扩展相故，方乃说物是存在的。亦复由扩展相故，即显上下四方等空相。故知空间非实有，只是物的存在的形式。又凡物定有延续相，若延续义不成者，即此物根本不存在。由延续相故，方乃说物是存在的。亦复由延续相故，即显过现未等时相。故知时间非实有，只是物的存在的形式。</p>
<p>问曰：“所言物者，实是许多小一系群之比合。小一本非物也，其所成之各系群，实亦非物。但因众凝势故，犹云众多小一。有相诈现，相亦云迹象。说名为物。夫诈现有相，假云扩展，于义无妨。若云延续，似不应理。何者？小一本无前后相续义，则由其系群所幻现之相，亦难许其有延续义。”答曰：小一本非物故，故不许有前后相续义。然刹刹各别新生故，不常，亦不断故。刹刹灭故不常，刹刹新生故不断。从其所成系群之幻相言之，假说延续。随俗谛故，亦无乖反。</p>
<p>复次，空时因为是物的存在的形式，所以整个的空间，与不断之流的绝对时间，只是主观方面因历物之久，乃依各别的空时相，而构成一抽象的概念已耳。又因空时只是物的存在的形式故，故知空时是不可分离的。又复应知，各事象相互间，复别形成各个空时系列。如于某日午前十时乘飞机由重庆上空飞赴昆明，中途若不遇障碍，当以几时到达。又如某时坐汽车由重庆开赴昆明，中途若不遇障碍，当以几时到达。我们试想，飞机速度与航程所经各地段之距离相组合而成之空时系列，较之汽车速度与所经各地段距离相组合而成之空时系列，两方迥然不同。准此，已可知空时系列之不一。然此犹就两事而言。谓飞行与车行。复有同一件事，自甲乙二处各相观待，而不同其空时系列。如在一时同处同者，谓不相隔远。有两光符发出。所谓同一件事。若自甲处假定甲在静止的场所。看来为同时出现者，自乙处假定乙在运动的场所看来不必为同时。由是可知，甲乙对同一事件，各因其观待不同而形成各别的空时系列。总之，每一小一系群小一系群，即所谓物者是，亦得云事情。与其他无量的小一系群，皆互相关联，互相反映。在千条万绪的各别不同的关联与反映中，就有千条万绪的各别不同的空时系列。所以，绝对的空时只是抽象的概念，事实上殊不如此。</p>
<p>复次，空时只是物的存在的形式故，故空时非离物别有，而亦不即是物。只是物上具有之形式故。此在吾人直观上说，此中直观一词，系据印度佛家眼等五识现量证境而言。依常途用语，即就纯粹感觉不杂记忆与推想等作用者而言。然哲学家或不许感觉为知识。但佛家则说眼等识亲证境物的自体。此时，必与物冥会为一。即心物浑融，能所不分，主客不分，内外不分，是为证会，而不起虚妄分别，乃真实的知识也。余于此处，与印度诸师，同其主张。是否得物即得空时耶？印度诸师，颇有两说。一云：“感识眼等五识，吾名以感识。称名稍异，所目则一。缘实不缘假。假实者，佛家于俗谛，说物是实法。物上所具之形式如空时等，则名假法。印度人分析诸法，严辨假实。缘假法者意识。”二云：“感识亦缘假。以假依实有，得实则得假故。”吾谓二义，实无违返。感识得实即得假，于义虽应许，但感识毕竟是证会，而不起分别，即不起物相与空时等相。二家于此，仍无异旨。准此而谈，感觉唯是证会，都无分别，诸相俱泯。则感觉所得者，实无杂乱可说。俟《量论》再详。唯在意识中，乃行一切分别。今依意识而言，则空时相特别显著。此中所谓空时相，宛然是绝对的空间和绝对的时间了。唯然，故能利用空时，以规定一切物。易言之，即置一切物于空时两大格式中，于是明理辨物之功能以彰。此中功能，系寻常所用语。与他处用功能为体用之目者，绝不同义。故空时，本缘物上具有此形式。意识作用依之，得有空时相起。即构成空时的概念。然意识因有空时相故，乃反以规定感识中未经分别之各物，而条析之，综理之，使证会中之物，成为客观的。空时这种范畴，所以最要而居首列。</p>
<p>今总结上文，一者，谈空时虽是讲关于事物的认识，而不可谓这种范畴空时。于事物的本身上全无所据。如果克就物上言，根本无有此等形式，空时。则空时纯是主观上片面的构画。科学实测之术，复何所据。</p>
<p>二者，由空时不单从主观的一方现起故，故说诸小一系群，注见前。各具有此等形式。空时。而各个小一系群相互间又别自形成各个空时系列。</p>
<p>三者，感识冥证境物，无分别故，不起物相及空时相。</p>
<p>四者，意识继感识而起，忆持前物，前物者，谓前念感识中所得一切物。加以抉别，抉者抉择，别者拣别。遂于识上现似物相及空时相。感识冥证中，本不起相。意识何故能忆前物而现似其相，此中未及详。留待《量论》再谈。如此，惯习之久，遂构成抽象的概念。谓空时。这种概念，不自觉的推出去，把空时当做了客观的实有，就是绝对的空间，绝对的时间。反不自察其为只是自心所构之概念也。唯物论者不了物质只是他自心的一个概念，亦同此失。此例不胜举。</p>
<p>五者，绝对的空时的观念，并非无用。在感识中于所冥证的一切事物，本不作外界想，不作固定的物来想。此种境界，难以形容。但以其泊然绝虑，无物为碍，或可以“体神居灵”四字拟议之。乃卒经过意识作用而成为客观的者，则正赖有绝对的空时观念，直将感识中亲证之有，感识所冥证者，只是有，而不曾作物想。钳入两大格式空时。之内。令其忽然固定化，而成为客观的事物了。科学知识于此始有可能，盖意识分别作用，将感识所冥证之有，令其固定化。此时，便从体神居灵的境界中坠落下来，于真理上是不相应，而于实际生活上未能免此。然以此归咎分别则不可，若于物但分别而不迷执者，则即物得理自不丧其神也。</p>
<p>六者，虽不遮绝对的空时的观念，要不可过任主观。何者？就主观方面言，空时观念元初自是由历物得来，历物，犹云经验于事物。并不是偏由主观一方面自构。其后，习之既久，习字，包括遗传或种族的经验而言。遂若不待经验，宛然现作绝对的空时，遂为外在世界成立之二大基柱。此固实际生活上不能避免之势。然实事求是，则空时不单从主观一方幻现，颇有其客观的依据。质言之，空时亦是事物上所具有之一种形式，如前说讫。若纯依主观而谈，毕竟是陷一偏。康德不以空时为范畴，其说吾所不取。</p>
<p>二日有无。此中有无二词，取互相反为义。有者无之反，无亦有之反。故云互反。有无这种范畴，就物的方面而言，便是物所具有的一种型范，也兼含有征符的意义。凡物，具有某种用等等，是名为有。相者，谓凡物各有自共相故。自相，如圆的桌子。共相，如圆，为圆桌与其他圆的物所共有之相。用者，谓物皆有作用故。又言等等者，以凡物所有，不可遍举故。既具有如是相用，同时不更具他相用。物各有其所有，即各无其所无。其所本无者，即不复能有之。故云无其所无。如地球具有椭圆形，则方形是其所本无。举此一例，余准可知。</p>
<p>三曰数量。数量者，谓一多或小大等数也。多数为大，反之为小。在谈此种范畴中，元不必泛谈数理。但欲略明一切物何以具有数量，关于此一问题，我的解答就是一切物互相差别而又互相关联，因此才有数量。没有差别，固无数量可言。假如只是差别，完全没有关联，亦无所谓数量。须知，数量的意义，就是于差别中有综合，而综合却是与关联相对应的。如云八大行星，这个数量把诸行星综合在一起，不独显示诸行星的差别，而实重在显示诸行星的关联。又如说无量星体，则无量数的这个数量，便把太空中一切星体，都综合在一起，也是因他们相互间有一种普泛的关联。虽不似同一太阳系中八大行星的关联之密切，但非无普泛的关联。举此二例，可概其余。所以说数量是于差别中有综合，就因为一切物是互相差别而又互相关联的缘故。可是一层，把一切物数量化，才能驭繁以简。然若过于信任此种简单，却恐未能透入物的内蕴。</p>
<p>四曰同异。同异二法，以互相反得名。同者，异之反。异者，同之反。古代印度胜论师，以同异为实法，由此同异。能令一切物成同成异。实法，犹云独立存在的东西。这种谬想，不知从何得来。佛家因明诸师谈比量，比者，比度。含有质测与思考及推求或推证等等意义。量者，知义，犹言知识。由比度所得之知，曰比量。但如专就推证言，则三支论式，名比量。要在求同求异。详在因明诸论。彼佛家所谓同异，则是依事物而立之假法。假法者，谓同异二法，但是一切事物上所具有的规律，非离事物而别为独立实在的东西故。参考《佛家名相通释》部甲谈五蕴中不相应行法内，众同分及定异二条。假法，即相当于范畴，以视胜论师妄计为实法者，其短长不待论。今试即同异之存乎一切物者言之。夫万物繁然，一一自相，莫不互异。但举共相，又莫不齐同。然自共相，亦由互相观待，现差别故。由斯同异，因物付物。非是离物别有定法，理不容疑。</p>
<p>如依现前桌子说为自相。此桌子与椅子杯子等等，各各互异。然桌子与椅子杯子等等器具，并属人造物，则人造物是共相。即依共相，应说皆同。</p>
<p>然虽说桌子为自相，若更析此桌子为一一元子、电子，则一一元子、电子为自相，而桌子复为共相。如此，则前之以桌子与椅子杯子等等相待成异者，今对其所含一一元子、电子，便复为同。</p>
<p>又上说人造物为共相，然以人造物对自然物言，即人造物复为自相。但人造物与自然物并属于物，则物为共相。如此，则前之斥人造物名同者，今对自然物成异。</p>
<p>如上所说，同异，依自共相显。自共相又随其所观待如何而为推移。故自共相不固定，同异亦非死法。死法，犹俗云不是一种死板的法子。依上述各例，物之一共相，似属至高。然谈理至极，则遣除物相，以冥入本体。是物，犹不得为真共相也。佛家说为假法，足正胜论之谬。</p>
<p>以上于自共相上辨同异，只明一切物互相观待间，法尔而有同异这种规律。法尔，犹言自然。但读者切勿以辞害意，以为同异唯依一切物的自共相上施设。须知，同异是普遍于一切物或一切事情和一切义理上都存着的。义理上的同异，略言之，如分析众理，便是异。综众理而归诸一个普遍的原理，便是同。</p>
<p>复次，同异之辨，于推寻因果时，所关至钜。因果自当别为一目。今此但取涉及同异者略言之。如曾见有如是因，从以是果。则后此，若见有与前同类果法时，便臆测其出自与前同类之因法。出者，出生义。若见有与前同类因法时，便臆测其将生与前同类之果法。凡言同者，只是同类，非同一也。世俗计有同一事件得再现者，此实谬解。如今晨旭日东升，实非前日。因为日之自体，确是刹刹生灭不已。今晨之日，乃新生之日。人只见其似前日以为同一，而实非同一。但不妨假说今日与前日为同类耳。即此一例，可概其余。如此，每成巨谬。实则天下事固有果同而因异者。如昔见下流水浊，果。由上流大雨所致。因。而今玆下流浑浊，或由人工所为，因。不必上流有雨。此一例也。复有因同而果异者，如服毒药因。可以致死，果。然有或种病转以毒药得活。此等例，不可胜举，所以同异之辨，求之于因果关系间，则至为繁颐奥折，非精质测之术者未易免于眩乱。但此为本书所不必详。谈逻辑与言科学方法者，自当详究。本文所欲提示者，同异一范畴，其于因果间之相关至巨，真不可忽视耳。</p>
<p>总之，一切事物，无有异性，则莫由予以解析。无有同性，则莫由致其综会。此云同性异之性字，即中译佛籍中自体一词。此词须随文取义，如云色性，即此自体是质碍法。今云同异本是假法，以何为自体耶？应知，由假施设故，如云同便知不异，故知同有自体。不尔，言同岂不与异混耶？言异便知不同，故知异有自体。不尔，言异岂不与同混耶？故同异性之性字，不可误解。言同性者，此性宇即斥同而言之。异性准知。唯同中有异，异中有同，其辨至严。胜论颇注意及此。惜其以同异为实法，乃陷谬误耳。</p>
<p>五曰因果。大乘有宗立种子义，谓如种子为因法，决定能亲生果法。种子，即是一种能生的势力。此中决定与亲生二义，在彼宗为最要。亲生者，谓因法亲自创生果法也。可覆看上卷《唯识下章》谈因缘处。此不应理，吾已破讫。详在《佛家名相通释》部乙。小乘说因，相当于增上缘义。此云缘者，缘由义。亦与因义同。增上者，扶助义。若法犹云事物。此依彼有，即说彼为此因，此为彼果。依字注意，此法只依彼法而有，非从彼法亲生，如母生子也。由彼于此，作所依故，义说扶助。又复须知，一切事物，皆相依故有。以此待彼故，待者，藉待。说彼为此因；彼亦待此或余法故，余法，犹云其他事物。亦应说此或余法与彼作因。准此而谈，因果只就事物之互相关系而假立。每一事物在其极复杂的或无穷的关系之中，必有其相依最切近者。以故，吾人欲甄明某一事物之因，唯取其所依最切近的事物，假说为因。如砚池安放在桌子上，可以说他与地球及太阳系，并此太阳系以外之诸天都有关系。然而吾人求砚池所以得安住者，则直取与砚池最切近之桌子，能与彼砚池。作所依故，即假说为砚池安住的因。</p>
<p>上图表示因果，只是考核某事物时，须在其所有无量的关系中找出一段最切近的关系，而假立因果已耳。谈至此，关于小乘的意思，尚有须发明者。小乘所谓因，实际上本是增上缘。然彼小乘。增上缘一名，则取义甚狭，乃别于因，而另立此名。小乘已谈四缘。除次第缘与所缘缘各有专义外，其因缘与增上缘，不并为一谈。迹其用意，盖以一切事物本互相关联而有。由是义故，吾人如说明某一事物之因，不过从其最切近的关系，明其相互间之律则而已。如此而言因，故是增上缘义。与大乘有宗所谓因能亲造生果者，自是截然不同。小乘因义，只是讲明关系，不谓因有造生果义故。</p>
<p>夫小乘言因，既是增上缘义，然于因之外，又别立增上缘，何耶？大凡于一事物而求其因，只于其关系最切近处言之耳。然此一事物，在无穷无尽的关系中，今欲尽其繁赜与曲折隐微之致，则必于关系最切近处，即其直接为此一事物之因者而外，更进而从多方面的关联以测度之。此多方面的关联，必为说明此一事物之所决不容疏忽者。凡此，皆可谓之增上缘。缘亦因义，增上缘者，盖亦可谓之辅因。</p>
<p>上图。初层小弧形表示因，是于果法为最切近的关系。次层一较广之弧形，环于因之外，则表示尚有多方面的关系，皆于果法为增上缘者。三层一大弧形，则表示更有无量的关系。易言之，即此一果法，与全宇宙有关联。然说明此一果法却不必计及全宇宙或无量的关系。故最外一层，即第三层，一大弧形内所包含的无量关系，不在因与增上缘之列。易言之，即是于说明此一果法或一事物时，元来不必过问这些广漠无边的关系。</p>
<p>或有难曰：“公之言因，略本小乘。不主张别有一种能生的势力叫做因，并不许因是决定能生果的。如此，不几于取消因果乎？”答曰：不然。如大乘有宗所谓因，吾不能苟同。然吾非不许有因，但立义有异耳。吾前已云，若法，此依彼有。即说彼为此因，此为彼果。吾言因果，只从关系上说。设如一旦事物的关系有变更，即不能说有某因决定造生某果，将无往而不然。这种主张，是吾之因果说所不容允许的。然吾并非不许有因果，只是不许有固定的因果而已。如果建立有能生的势力为因，决定能造生果者，则一切事物悉是固定的，各立的，实在的。此说不应道理，一切事物，非实在，非各立，非固定，只是互相关系而有的。是故从其关系假说因果，于义无违。</p>
<p>复有难曰：“公所谓最切近的关系云者，此切近一词，即表示是有时空上的相切近。如此，恐不足以究事物之内蕴。因果关系，至为复杂奥折。略言之，如举手击桌便生声响，手击桌为因，声响为果。从因的方面说，举手之时虽暂，而非不历时分。击在桌子上之某一点，是占有空间。从果的方面说，声浪因振动而发出，也是经历时空的。我们觉得一击便有声生，好像因果是同时同处。其实，击桌因与声生果中间当有最小的时分，但不妨说为切近。声浪传播，所经的空间也大多了，但发自元来振动处即手击处，亦可说为切近。据此而谈，这种因果，只是两件事物，手击桌是一事物，声响生又是一事物。由此声生依彼手击桌紧相蹑俱，说为因果。切近之说，若约此等因果而谈，自无不妥。然而因果之情，极其奥颐，不尽如上述。如轻与养合而成水，轻养之合为因，水则为果。此等因果，确是因法如轻养。自身起一种转化，乃成一新事物。如水。诸如此类，既不能不说为因果关系，但此等因果，是事物的内在的变化，自不可以两事物在时空上的切近来解释。公意如何？”答曰：汝之所难，不了我所谓切近的意义。我所谓切近，只明因果但依最切近的关系上假立。汝不必联想到时空来解释。须知，不一方言切，切者，两相切也。相即故谓近。若法果是一者，一即绝待，无关系可言，即无因果可言。若法不一，而不相即，则各各独立，不相影响。或诸法恒住自分，如其自体而恒住，名住自分。无有转化。如此，亦无关系可言，无因果可言。又如承认诸法是互相关系而有，然若求一事物之因，其关系太疏远者，则不相即而影响较微，不须计及。已如前说讫。是故不一而相即，乃名切近。汝若了此，何至杂入时空的观念以索解耶？至汝所举轻与养合而成水，此等例与吾之因果说，并无不合。轻养合，则转化而为水，分明是一种最切近的关系。水与轻养，彼此异故，本非一。而水与轻养又相即。从水言之，水即轻养之合。从轻养言之，轻养合，即已是水。故云相即。不一而相即，故名因果关系。由不一而相即义故，便隐示因之成果，大概是事物之内在的变化。至后当知。</p>
<p>或复难曰：“公以不一而相即，释切近义。此于后之一例固可解释。然于前例，似难兼赅。”答曰：汝所疑者，相即义耳。汝意，轻养与水，实是相即。若手击桌，与声响生。此二事者，无有如轻养与水之相即义故，故兴难耳。应知，即字略有三义。非止此三，故致略言，一者，是一非二，言即。如云孔丘即孔仲尼。二者，由彼涵此。涵者，涵变。如轻养是彼，水则此也。轻养合，便转化而为水，是谓由彼转化为此。所以者何？以彼望此，涵有变化之可能故。说此依彼有，而不异彼，故置即言。异者离异。如水，非离异轻养而别有故。三者，两物常相蹑，或常相俱而有。谓如甲有故，便有乙。若甲乙相互间的关系，不因他故而变更者，则乙依甲有，是事恒信。此三义中，初之一义，本书多用之。但与此中谈相即义无关。次三两义，皆吾此中相即一词之所含也。汝所举后例，轻养合而成水。适合次中相即义。前云由相即义故，便隐示事物之内在的变化者，于此可见。汝所举次例，手击桌则声响生。适合第三相即义。总这，切近义者，是不一而相即义。是义本无不赅，何须疑难。</p>
<p>附识：有问，“公所谓因，已是增上缘义。然复于因之外，别立增上缘，殊不解。”答曰：文中已说得明白，子犹不解，何耶？如前举例，手击桌，便有声响生。手击桌是因，声生是果。子当无疑。夫此中言因，正取手之一击。而桌则可说为增上缘也。桌之所依为地，则地亦增上缘。又即桌而析之为元子、电子，亦皆增上缘。如此类推，便无穷尽，要皆可不计耳。击者体力强盛，故其手之出击，足以发生振动，此又一增上缘也。衰病之人，或不堪举手，故知体力是增上缘。又就轻养合而成水一例言之，此中以水为果，而正取轻养之合为因。但亦兼有增上缘。轻养不合，则不成水，故合之一事所关甚大，亦得另说合之一事为增上缘。又轻二养一，合乃成水，则数量关系，亦于果法为增上缘也。总之因有正辅之分，正者但名因，辅因则名增上缘。如此求之，则即一果，而究其繁复奥折之故，故者，因义。庶几可以实事求是。</p>
<p>如上所说，一切物所具有的基则或范畴，总列五个项目。</p>
<p>范畴论，莫详于康德。康德有十二范畴，并且与判断种类一致。又不以空时为范畴。吾所见关于介绍康德之文字，虽不完备，但大体可窥。本论的体系和根本主张，元来与康德异轨，故谈及范畴，亦不必有合于康德。</p>
<p>本论所谓范畴的五项目，第一，空时。因为空时两范畴，是物的存在的形式，详前。所以居首。由物的存在，吾人方得有对于物的认识，故空时称首要。</p>
<p>其次，有无。有无两范畴，包涵至广。无所不包，故置至言。凡物所具有之一切，均此有之一词所包。凡物所不具有之一切，均此无之一词所包。是以至广。但此二范畴的意义，只显一切物上具有此有和无的两种型范。至如某物所有的是些什么，如何种性质，或何种作用等等。及其所无的是些什么，当然不是谈范畴时所应过问的，有无两范畴所以为重要者，因为一切物，各各于其所有，能任持有性。如地球具有椭圆形，便能任持其所有，而不会失掉此有性。有性性字，解见前同异范畴中。有性者，即斥指有而言之也。下无性，仿此。于其所无，能任持无性。如地球无有方形，便能任持其无性。假若地球由本无方形而倏忽变为有方形，则是不任持其无性。然地球在其已然之关系中，如太阳系无特别变易中，决不会忽变其现有形状。故知其能任持无性。凡物各能任持其有和无。即上述一例，可既其余。因此，质测之术得所依据，科学知识乃有可能。故次空时，特谈有无。如果物上不具有无二范畴，即吾人可随意说有说无，科学知识不能成立。</p>
<p>又次，数量者。由有无两范畴，我们可以于事物之复杂的散殊的方面，行其质测。由数量一范畴，我们可以把事物化繁为简。</p>
<p>又次，同异者。由此二范畴，吾人对于一切物，得因其可别析也而别析之，因其可汇同也而汇同之。故次数量，而言同异。</p>
<p>又次，因果者。因果一范畴，为科学知识所待以成立之重要条件。因为科学解释事物，只是甄明一切事物的因果法则故。有人主张谈范畴只须因果一种。此说虽不无理由，然未免一偏之见。如吾上说四项目，要皆与因果互相关涉。故以因果一范畴终结云。</p>
<p>余以为范畴，当兼属主客。客观谓物界，曾见前注。在主观方面，只是含有无穷分理，随宜发现之可能的裁制力，并不是豫储就若干有限的格式，在客观方面，即事物上决定具有与主观的裁制相符应之法则。因此，主观的裁制，乃因物曲当，程子所谓“循物无违之谓信也”。循，率由也。率循物之则，而不以已意矫揉造作，乃无违物之真，故云信也。使物无自具之则，而只欲恃主观方面的立法，以期待事物之受吾约束。若尔，则一切科学知识，将仅由心造而无须征验于事物。虽三尺之童，亦知其不可矣！或复问言：“吾人之认识事物也，只以吾之官能所感摄者为依据。因此而为比量。比量，见前注。然比量所得，究不能无限。宇宙广大，吾人之心知，依官能感摄以行推测者，其所获终无几何。合古今人类或诸学者知识之所及，虽云已博，然以比于宇宙之无穷，则所知究甚少。审此，则知一切事物，本无穷尽。其不曾呈现于吾人之官能感摄内与思维中者，正不知凡几。由是可知，吾人之辨识一切事物也，既不口窥其全，则亦无从觅客观的标准。唯有恃内心之裁制，使事物不越吾范而已。若谓事物本身具有法则，一定而不可移者。吾既不能窥事物之全，又乌从知之耶？”答曰：事物之全不可窥，是诚然也。吾人于其所知之事物，实赖内心的裁制，此又不待辨而明也。然有不可忽者，心知之裁制事物也，必非全无所据。易言之，即事物本身必具有与此裁制相符应之法则，而后其裁制乃不妄而可征。又复当知，法则，无所谓一定不移者也。所以者何？此中所谓法则，非超事物而言其大原，超之一词，是就义理上说。事实上一切事物之大原，决不是超脱于事物之上而独在的。乃即事物而言其呈现，随在皆有轨范或形式等等之谓也。盖事物云者，从其显现而言之。法则云者，从其显现有序而言之。此中序字，含义最广。法则或轨范形式等等，皆名为序。事物无定实，不固定，不实在。即属于事物之法则，亦无定实。事物唯变所适，即属于事物之法则，亦唯变所适。谁谓法则为一定不移者耶？汝意殆离法则于事物之外，以为事物依法则而构造，事物可变易，法则乃恒存，此实倒见，不究理道之真也。夫事物之成，必有其则，具云法则。吾固云然。但不可离法则与事物而二之，谓法则可独存于一空洞的世界也。果尔，则事物又何从取规法则而以之自成耶？唯法则不离事物而有，是以事物无恒，随其所呈现，而莫不有则。因此，吾人心知之裁制事物也，乃是有所依据，而非纯任主观的构画也。此中尚有许多意思，俟《量论》当详。</p>
<p>总之，范畴本兼属主客。在客观方面，名为范畴。在主观方面，亦名为裁制。亦之为言，意显在主观方面非不名范畴也。所以者何？物上具有种种轨范和形式或法则，是名范畴。此其属客观方面者也。心缘物时，缘者，攀缘及思虑等义。物之轨则，顿现于心。而心即立时予以制造，是名裁制。此裁制，即物上范畴经过心思的营造而出之者也。心之摄取物上范畴，并非如照相器之摄影而已。故范畴不唯属物或客观，而亦属心或主观。但在主观方面，范畴乃成为活活的、有用的、并且变为离事物而独立的东西，可以把感识中未经分别的事物呼唤出来，使之客观化，而予以控制。此知识所由可能。这里还有好多话，须详之《量论》。</p>
<p>上来谈范畴，本克就物上而言之。复有问曰：“于一切物的本体上，亦许有范畴否？”答曰：一切物本非实有，但依本体之流行而权设。权设，亦云假设。故范畴亦是依物假立，不可执为定实。汝问本体上是否可许有范畴者，应知，随义差别，或有或无。差别者，不一之谓。由义不一故，故有无不定。云何差别？一由冥证义故。冥证者，即自己冥合本体。易言之，自己是本体的实现。此际真体呈露，独立无匹，却是炯然自知，谓之冥证。非以已知彼也。心行路绝，心之所游履，曰行。人心起思维时，如有所游履然，故云心行。本体唯是自证，不可当作一种超越的境界而思维之。才起思维，早已离异本体，而成颠倒见矣。故心行之路，至此而绝也。语言道断在心名行，出口名语言。既心行路绝，即语言之道亦断。云何得有范畴可说？二由权宜施设故，权宜，犹云方便。本体不可当作物事来思议。但证知体时，却不妨以方便显示。但既曰方便，则学者不可缘名言而起执，要当于言外有悟耳。即依本体之流行假设言诠，亦得有范畴可说。但此中谈范畴，或只得三项目，空时和因果于本体上决不可说有的。今说如下：</p>
<p>一、数量。吾国先哲谈数理，以为数立于无，无者虚无。但非无有之谓。不倚于物。故尝以一来表示道体。道体即本体。如《易》曰：“天下之动，贞夫一者也。”言此一为万变之所由。故万变中自有贞固之德，而不忧夫变之或穷，以一故也。一者，本体也。此以一为道体之目，亦含有范畴的意义。因为一之为言，表示是绝对的。此绝对义，即本体上所具有之轨范也。又如易及老氏，以一生二、二生三，说明本体之流行。本论《转变章》，谈翕辟处。颇加阐发，可以覆按。详在上卷。故知数量一范畴，于本体流行上，应说为有。</p>
<p>二、同异。依本体流行而言，翕辟相反，故异之一范畴，是其所有。翕以显辟，辟以运翕，反而相成，归于和同，故同之一范畴，是其所有。参考上卷《转变章》。</p>
<p>三、有无。绝待故，真实故，圆满故，成大用故，应说为有。清净湛然，湛然者，形容其冲寂及深远与无相等等义。远离妄识所计种种戏论相故，应说为无。故有无二范畴，是本体或本体之流行上所具有的。</p>
<p>是故克就本体而谈范畴随义差别，有无不定。如上，说范畴已讫。</p>
<p>复次，在本章中，虽依大用之翕的方面，而假说物，其实，言翕即有辟。此在前文屡经说过。今更推明翕辟相互之旨，则翕之所以为物者，其义益见。吾将借用易之八卦，以申吾指。</p>
<p>☰　☷　☳　☴</p>
<p>干　坤　震　巽</p>
<p>☵　☲　☶　☱</p>
<p>坎　离　艮　兑</p>
<p>如上所列八卦，系分为两层排次之。这种排列法，谓两层。纯为篇幅之便，并不是有何意义。</p>
<p>现在先说《乾坤》二卦。我的意思，是拿《乾卦》☰来表示辟，拿《坤卦》☷来表示翕。在上中两卷，本已曾经提到。此处更加以申说者，特别着重在幽明的意义。明者，势用发现着明而易见。幽者，势用默运深潜而难知。翕辟元是本体之流形，故现作此两种动势，流行者，变也。变必有反，故云两种。动势亦云势用。故现云云之故字，谓若故意出此也，然实无意。并不是对立的两种东西。吾国《易》学家说阴阳，则谓之二气。此气字，很容易使人误会为实有的东西。因此便以为阴阳本如二物对立，但可以合同起用云。本书谈翕辟，实与彼等截然异旨，学者宜知。然又不得不分言两势。具云两种动势。此两种势用之发现也，一以凝敛成翕，一以健进成辟。辟者，称体而呈现，寂寞无形，应说为幽。本体之流形也，即显为辟的势用。辟者，备具万德，而无形可睹。虽流行，而不舍失其体之本然。故云称体。翕者，有迹象昭著，虽是本体之流形，流形一词，本《易经》。本体之流形，必有其翕的方面。但翕即凝敛而将成形物。故云流形。而既肇乎形，即已乖其本体，故乃依成形义，假说为明。</p>
<p>夫幽以为蕴，蕴者，中藏之谓。幽者辟也。辟的势用，运于翕或一切物之中。无定在，而无所不在，是蕴义。明以为表。明者，翕也。翕成形物，此但是表象耳。其内蕴充实者则辟也。幽者谓神，神者，至灵不可测，至妙不可穷，然不可计为具有人格的，如宗教家所谓神也。明者为物。克就翕言，便成为物。神之德为施，施者，总万德而为称。随施皆当，故是万善具足州卜可以一德称之而已。物之德为受。受者，顺受。明者物也。物但以顺受于辟为德，而别无德。夫物之本性．亦是辟也。故以顺辟为德。物若不顺，则失其性矣。是故幽以一表之，显其绝待。《乾卦》三画皆一。一者，绝待义。明以一表之，见其有对。坤卦三画皆一。一者，有对义。幽者，明之蕴。明者，幽之表。幽明本非截然二物。盖本体之流行，有其反而成形者，翕即成形，便失其体之本然。故云反。正所以显无形之运，盛大而不容已耳。辟无形，乃本体率然呈现也。率然云者，谓辟即是本体流行，而不失其体之本然，故冲寂无形也。然辟必待翕，乃有以自显。若无翕者，即空洞无物，则辟无所寄，又何以见其默运不息乎？不容已者，至刚至健，辟之盛德也。又复当知，幽唯无待，本具万德，运化无穷。明虽有对，而实与幽同体。故幽于明，潜移默转，即万物皆归神化。然物终滞于有象，原物之本，自是神化所为。然物象已成，即失其本，故云滞也。顺化而非自化。克就物言，则物不自化也。顺化者，顺从于辟也。故明之所呈，只如其所呈的迹象而已。不及幽之所可有。幽之所可有者，无复限量。精神之运，思维之极，其奥无穷，其变无方。如生活之丰富，道德之崇高与日新，智虑之广远、幽深、繁颐，与夫发明制造、新器物日出而未有穷者。凡此，皆辟之所为。易言之，即是幽之所大有。而其为今时未形见之有，但为其内涵的潜德所无弗可有者，且未知所极也。此幽明之辨也。</p>
<p>夫万化之奇，莫奇于翕。于空寂海中，空寂海，喻本体。空者，无形无染之称。寂者，澄静不扰之目。但此静字，非与动为相反之谓，须善会。海者，况喻词，谓至大无外。森然昭著而成散殊，翕者，形之始，故云昭著。散殊者，翕便分化故。盖体之成用，必有一个翕。否则一味浮散，其用不显。故谓之明。万化之盛，莫盛于辟。备万德而如本，本，谓体。辟以用言也，而不失其体之本然，故言如本。肇群有而无形，备万德故，为群有所肇始。即翕之所以为翕者，究非异辟而别有体也。然辟终无形可睹，以如本故。故谓之幽。</p>
<p>翕以明而为辟之所资，资者资藉。辟必藉翕，始有以自显。否则浮游无寄，靡所集中，何以显其势用乎？故翕于辟为首。《商易》列《坤卦》居首，极有意思。坤，阴也，略当吾所云翕。辟以幽而为翕之主，则辟亦于翕为首。《周易》列《乾卦》居首。干，阳也，健也，吾谓之辟。互为首故，实即无首。故冥应一极者，则翕辟皆幻化耳。一极，谓本体。翕辟者，依本体之流行而假为之名耳。故所谓翕，非别异本体而自为实物。所谓辟，亦非别异本体而自为实有。盖于流行而识体，即翕辟两者，都无自性。幻化者，状其活跃而复无有实事也。冥应者，知与理冥，无分别相。理谓本体。</p>
<p>或有问言：“以䷀表辟，䷁表翕，意取阴阳与翕辟义相通耳。然《易》以三爻成卦，如☰即《乾卦》，☷即《坤卦》。准知。又以二卦合，而始名一卦。如《乾卦》，即合上下两《乾卦》而成。他卦仿此。其义云何？”答曰：此有通义，有专义。通义者，三爻成卦，明一生二、二生三义。吾既言之矣。详上卷《转变章》。复合二卦而名一卦者，恐有误计，以为变者，一生二、二生三也，如是变已，更无有变。此乃大谬。须知，神变，不守故常。变而曰神者，本体之流行，灵妙谲怪，不可测度也。刹那刹那顿变，皆循一二三之则。如前刹那顷顿变，是一生二、二生三。后刹那顷顿变，复是一生二、二生三。故不居者变，而不易者变之则。故累卦以见义。合两卦，故言累。累之，即不尽于三爻而已，乃复有三爻。明继起之变，总不外一二三相生之则也。有问：“不可累三卦为九爻乎？”曰，二卦既足以见义，故不可再增。再增之，将至无穷。如上已说通义。参考上卷《转变章》。但吾此说，与《干凿度》等不同。专义者，凡卦，各六爻，《易》为卦六十有四。各卦皆由二卦合成，故各卦皆有六爻。变化叵测。欲求通则，须穷幽致，繁赜之情，隐而难析，谓之幽致。必依各卦而求其各有之义，故云专也。然复当知，吾于此中不欲深谈《易》也。但援引八卦，以明吾恉而已。</p>
<p>吾以䷁表翕者，《坤》卦合上下两坤卦而成。其六爻皆偶数。一即偶数，有对义。如前已说。盖本体之流行，必于一方面有所翕聚。翕聚便散殊成多，故为偶数。夫物之得名，依于翕聚。翕聚必由轻微而之重浊。其始凝也，只是猛疾之动势而已。凝而不已，渐有成形的倾向。然非有实形也，故云轻微。但所云凝而不已者，非有故物延持至后，乃刹那刹那，灭故生新，相续则不已耳。夫凝矣，则必分化而成多。既凝为散殊的众势，则有互相比合，而幻现粗迹，世俗所谓物者是也。至此则重浊。故六爻自下而上，所以着其变之序也。凡卦，皆自下向上数之。起下卦初爻，迄上卦最上爻，明其凝以渐，乃从轻至浊，自然之序也。</p>
<p>以䷀表辟者，乾卦合上下两《乾卦》而成。其六爻皆奇数。奇者无对。《易纬释》乾曰：“祖微据始。”是乃辟之象也。夫辟，则本体之流行，而恒不失其自性，是与翕之势相反。且复转翕以从己，而显其刚健者也。本书上卷曾以一二三相生，明变之则。即以一来表体之将现为用，将字，只为言说之方便而设，勿误会。用者，流行义。以二来表翕，以三来表辟。覆看上卷《转变章》。因为本体流行，不能不有所翕，而翕则不守自性。诚为翕便成物，故是本体不守其自性也，易言之，即自为矛盾也。然而与翕同时，有一种刚健与升进的势用运乎翕之中。包乎翕之外，无定在而无所不在，是能使翕和同顺化而消其滞碍者。这个势用，名之为辟。因此，可以说辟是“祖微据始”。微者微妙，始者本始，皆本体之形容词。唯辟是依据本体而起的势用，依据二字，须善会，不可谓以此依据彼，妄分对待。易言之，即是本体举其自身全现作辟。所以说辟是“祖微据始”。夫辟，即是本体之流行，非与体为二也。祖者，自本自根之称。据者，自足而无所待于他之谓。故辟表以奇数者，显其无对故，以于辟而识体故。又彰以六爻者，恒积其刚德而不已故。六者多数，有积累义。辟之刚，所谓天德也。恒不舍其刚，故云积累。又明其非一合相故，绝对即涵相对故。一合相，详前。又不同造物主故，以即于相对见绝对故。六数得相对的。六皆奇数，则是于相对而见绝对。故彰之以六爻。</p>
<p>《干》《坤》二卦，以表翕辟。自余六卦，则皆因翕辟错综之情不一，而着其不测之变。错者，相对义。一翕一辟，故是相对。综者，相融义。翕辟以反而相成，故是融和。</p>
<p>先谈《震》《巽》两卦。《震卦》，本合上下两《震卦》而成。如下所列：䷲。其实上卦只是因而重之，故如了解下卦的意义，则上卦可以类推。</p>
<p>《巽卦》，合上下两《巽卦》而成。如下所列：䷸。上卦系因下卦而重之，例同《震卦》。《震》《巽》两卦，恰恰相反。</p>
<p>☳</p>
<p>《震》</p>
<p>☴</p>
<p>《巽》</p>
<p>震巽二卦并列，此二卦，各只列下卦，上卦则因而重之，不待列故。比而观之，共相反可见。</p>
<p>凡卦凡之为言，即通《大易》六十四卦遍举之。但此中只谈八卦耳。阳爻，吾则皆以表辟。凡卦之奇画，皆阳爻。其阴爻，吾则皆以表翕。凡卦之偶画，皆阴爻。</p>
<p>《震》，一阳在下，其上二爻，皆阴也。</p>
<p>《巽》，一阴在下，其上二爻，皆阳也。《震》《巽》二卦，名相反而实相资，故并列之，以便说明。</p>
<p>在未释此二卦之前，有一义须先陈者。《易》之为书，妙于取象。前谈《干》《坤》一卦，直抒其义，而未及象。凡卦，举象以示，而其意义昭然若揭矣。《震卦》取象于雷。雷出无形，震动乎幽蛰，其力盛大而不可称。《震卦》一阳潜动于下，故以雷象之也。又有帝象，帝者主宰义。震卦一阳居幽，而为动之主。居幽者，初爻居下，隐而未见也，故为幽象。故有帝象。</p>
<p>《巽卦》取象于风。此有二义。一、风者轻微，而无不入。《巽卦》一阴在下，卑顺以入阳，而从阳之运，故有风象。阴，坤也。吾谓之翕。坤或翕，则唯顺从乎干或辟，而不自为主也。故云卑顺。风之轻微可以象其卑顺。二、风之大者，磅礴六合。《巽卦》二阳在上，周通无碍。周者周遍，无亏欠故。通者通畅，无隔阂故。无碍者无滞也。故亦有风象。</p>
<p>如上已释卦象。今略陈大义者，由《震卦》言之。物质宇宙本依翕立，然而默运之，且主宰之者，则辟也。震之初爻，一阳潜动乎下，其上二爻皆阴，则翕象也。易言之，即万物粲着之象也。唯物论者只执有物而已，不知物非实有，而默运其中者乃是健进的势用，即所谓辟者是也。《震卦》之一阳潜而在下，即表辟之默运乎翕之中，而为翕之主也。《震》有帝象者此也。</p>
<p>或曰：“公固尝言，翕只是一种动势，其现似形物者，特由其动势至猛至疾，故现迹象，假名形物耳。譬如闪电，其闪动至疾，故有相状现。据此而言，翕便是动，云何复待关为之默运耶？”答曰：翕便是动，此推本之言耳。所谓翕者，元非异辟别有自体。盖即本体之流行，不得不有此收凝之一种势用而已。然此种势用，既成乎翕，即为形始。翕者，形之始。是则已趣物化，物化者，谓其转化而成为物质的，故云。他处凡言物化者，仿此。而全违其本体矣。譬如冰，假说以水为其本体，而冰之成也，则与其本体违异，成凝固相故。夫物化，即成为重浊。《易纬》言《坤》，谓其势不自举。坤。即吾所谓翕。故知翕者，当作物观。而失其健以动之本性，不能不有待于辟也。由翕随辟而转，故云势不自举。夫本体之流行，而反以成乎翕也，反者，翕则不循其本，故云。疑于不守自性。然此但为其自身表现之资具计，不得不故出于此。故者，谓若故意也。而本体毕竟不舍失其自性。名本体以真如者，以常如其性故。乃恒保其刚健，本体万德具足，此中但举刚健，非不兼余。恒者，无有放失之谓。升进而不已也。此升进之势用，即名为辟。辟固与翕反，而必资翕以为运行之具，否则浮散而无寄矣。故辟者，恒默运乎翕之中，利其反而卒融释以归于太和。《震卦》一阳潜运，所以表辟之运翕，其力用至盛大而不可御，故以雷象之也。</p>
<p>《震》《巽》二卦，所以反而相资者，《震卦》则阴外见，二阴在一阳之上，名外见。而阳居幽以动之，初爻名居幽，见前。表辟之默运乎翕也。《巽卦》则阴入阳。一阴在下，以进入乎二阳，而为阳所含。明夫辟者，乃体之全显。本体，举其自身全现作辟。譬如大海水，举其自身全现作众沤。故云全显。无定在，无形，故无封畛；无封畛，故无亏欠。所以无定在。而无所不在。无定在故，乃无所不在。如其有所不在，则有亏欠。今此不可以形物推测之，故不尔也。故辟既运乎翕之中，亦包乎翕之外。翕便成形。凡有形者，即有限。故恒排斥其他众形，而不能包含之。唯辟无形，乃能包众形。而自翕言之，则是翕者顺以入乎辟之内，而为其所含也。《巽卦》阴自下以入阳，即斯义也。</p>
<p>《震》，阴在上。明翕则有物象着明，而辟乃默运于其中耳。《巽》，阳在上。明辟虽居幽，辟无形，本幽也。震初爻之象以此。而实周遍含宏。至真不息曰周，圆满无亏曰遍，无所不包通曰含，其大无外曰宏。并包万物，而为之主也。万物者，依翕而为之名耳。</p>
<p>或复问言：“翕辟本为一体之流行，翕辟之势，生灭灭生而不已，是曰流行。翕辟乃唯一的本体之显为如此者，元非截然两种实在的物事，故云一体。为用虽殊，翕辟相反，云用殊。相融则一。相融，则本非异体可知。此公持论本旨也。然说辟为主，夫云为主，则有作意乎？无作意乎？意者，意欲。作意，犹云有造作的意欲。宗教家之上帝，则有作意者。”答曰：造化有心而无意，吾前已言之矣，此不赘论。夫翕唯物化，而辟则恒不舍其健，有以转翕而伸其自由，辟是自由的，终不随翕转。故知辟主乎翕也。</p>
<p>已说《震》《巽》，次《坎》及《离》。</p>
<p>《坎卦》合上下两《坎卦》而成。如下所列：䷜。《坎》是险陷之名。此卦一阳陷于两阴之中，如☵，即阳为阴所障碍而不得显发，故阳在险陷中也。《坎》之象为水，水之流也，度悬崖，入坑阱，泛滥乎渊广不测之洋海。此至险也。故《坎卦》象之。</p>
<p>《离卦》合上下两离卦而成。如下所列：䷝。《离卦》爻象，恰恰与《坎》相反。</p>
<p>☵</p>
<p>《坎》</p>
<p>☲</p>
<p>《离》</p>
<p>《坎卦》一阳在中，为险象，以其受阴之锢蔽故也。《离卦》一阴在中，而阳则破阴暗以出，故为明象。明者暗之反。上下两《离卦》，故为重明也。其明继续不已，故为重明。又阴在二五，为居中得正之象。上下两卦合数之，从下卦初爻数起，阴居二爻及五爻。二者，下卦之中。五者，上卦之中。则以阴能顺畅，是履中正之道。非若《坎卦》，阴失其道而锢阳也。失道，谓阴不顺阳，即失其中正。</p>
<p>有据唯物论之见地，以难余者曰：“公所谓翕者，即物之一名所依以立也。公所谓辟者，即心也，生命也，精神也，是诸名者所依以立也。本论所云心与生命、精神三名词，其名虽殊，而所目则一。以其为本来灵明净妙之体，是为吾身之主宰，则名曰心。但有时以习气或妄识名心者，则与此中心字异义，宜随文辨别。又以其为生生不息真几，则名曰生命。但与世俗习用生命一词的意义不必同。又以其迥超物外，神用不测，刚健不挠，是为万有之原，则名曰精神。故三名虽异，而实无别体。譬诸某甲以其慈爱而名仁人，以其武健而名勇士，仁勇虽异其名，而所目只是某甲一人也。此三名，在全书中散见，他处未及注，姑识于此。公固以翕辟为同行异情，翕辟流行，元非异体，故名同行。情者，情势。一翕一辟，动势则殊，故云异情。辟主乎翕，翕终顺辟，此心物所由不二。而以辟为主故，克成其唯心之论也。虽然，理论上尽可如是主张，但由世间极成之所诏，世间极成一词，见上卷《唯识论》。与科学质测之所及，则唯共许物为先有。而心或生命等，精神一名不备举，故置等言。乃于物质宇宙经不可数计的长期发展之后，只傥然发现耳。何则？心或生命等唯着现于有机物，而有机物，固远在无机物发展之后，而仅乃有之。此事实之不容否认者。今不暇旁征博引，第就天文学言之，则物为先有，而心或生命等属后来傥见，其事甚明。斯亦言唯心者所可注意也，姑以三端略言。</p>
<p>一、物质宇宙，重重无尽。吾人所居地球，是八大行星之一。八大行星和太阳，乃组成太阳系。在此太阳系之外，还有许许多多的天体系列。天体，即星球之代词。其数目之多，远过恒河沙数。天文学者如琼斯。有云：“天际星球之数，差不多和全世界各海岸的沙粒那样多。”此中全世界，犹云全地球上。汤姆生云：“夫以太阳系之硕大广漠，宜无伦匹，而在众星云之大宇中，乃渺乎沧海之一粟耳。”由此可见，充塞太空只是无量物质宇宙。</p>
<p>二、具有心或生命的有机体，其所可存在之域，必与一团烈火似的热度最高之圈围，距离远近适中，而恰为温度合适之域。若不及此域，或距烈火圈过近，则生物必枯萎。或距烈火圈过远，则生物必冻毙。唯吾侪太阳中系之地球，偶具恰当的温度。但散布太空之无量星球，其类似地球之绕太阳而有适于生物发展的温度者，似乎极为难得。因为无量恒星中，其同于吾侪太阳一模一样地抛出行星来，此则确属稀有。</p>
<p>三、依天文时间计算，行星之年岁甚小。太阳系的造成，大概因两星云之相撞。而两星云相碰一次的机会，约须七兆兆年。据此，则太阳系的年岁，在星云中已甚幼稚。地球这一行星，是从太阳中分裂而出，其年龄较太阳更小。在地球形成之后，又不知经多少时劫的变迁，始有生物产生之可能。自生物中进化为人类，才有高等心灵发现，则又不知历时几许矣。</p>
<p>综上所说，一、充塞太空，只是物质宇宙。二、在无量的物质宇宙中，如吾侪地球这一小宇宙，其可以产生具有心灵或生命的生物者，确属罕有其匹。不能不谓之出于偶然。三、即就地球上之生物或人类而言，其产生的时代乃最晚。准此而谈，则所谓心者，既是后于物而有，且其产生甚为偶然。今如公说，依翕假名为物，依辟假名为心，而复以翕辟为同行异情。详前注。又谓翕为辟所待以显发之资具，辟运于翕之中而为其主。以此成立唯心之论，是与天文学所给予吾人之启示何其相违戾已甚耶？”</p>
<p>如上所述难者之说，其陷于迷谬之故，略说有三。一曰，彼所谓物质宇宙，亦省言物。但从迹象上执取，殊不知此等迹象之本身，只可说为流行不住的功用，而不当定执为实物。虽不妨依迹象假名为物，要不可执实。这种功用，元是具有健进和收凝之两方面的。无有收凝，不显健进。设想大化之行，只是虚浮莽荡，没有疑聚处，如何显得出健进的势用来？无有健进，只是一味闭塞，而生化熄，宇宙奚其如是？健进名辟，收凝名翕。一翕一辟，反而成化，是名功用。翕则幻呈迹象，辟则无象可睹，乃遍运乎翕或万象之中，而靡所不在。夫泯然无象，而实未尝无者，此宇宙之真也。其呈象者，非真相也。世俗依迹象，而执为实有如是物质宇宙，此大谬也。或曰：“近之谈唯物者，其论亦有进矣，非必有实质而始谓之物也。即公所云功用流行，便不妨名之以物耳。”答曰：如是说者，则物之一名乃神化之称耳，已与世所云物之本义不符。神化者，至明而自在者也。无迷闇故，云至明。神用不测，无拘碍故，云自在。总之，如实而言，物者依翕之迹象，而假为之名，本不可执为定实。而翕与辟同体，故不应堕唯物之谬执。</p>
<p>二曰，难者只知心者为人人各具之心，故说心是后于物而有。实则人人各具之心，即是宇宙统体之心。此中宇宙，乃一切物或万有之都称。统体者，万有同体，无有差别，故云。此中即斥指本体名心也。不可以剖析之术，而妄相推求也。自其各具者言之，若向也本无，而后乃偶现焉。如有生物或人类时，才见有心。其以前则未之有也。难者之意盖如此。自统体言，则至无而妙有，无者，无形相，无作意，非空无也。其有特未定耳。非预定其所将有，不可说如彼上帝创造世界故。至寂而神变，其变唯所适耳。唯变所适，非有意安排。此心统体之心微妙，不可究诘。人类未生时，此心未尝不在。无量诸天，谓一切星球。无量世界，孰主张是，孰纲维是。此心遍为众星球或万有之实体，故可说为主张，为纲维，非谓其超然于万有之外而为其主张与纲维者。人类生时，此心因人而善贷，善贷，本老子语，贷犹予也。随人而贷予之，未尝吝于给。以其本来至足，而发用无穷也。自统体之心，望人而言，则曰贷予于人。自人而言，则此心是人所以生之理，非从他得也。语言异其方式，义无乖反。孰谓其本无有，而后乃偶现哉。</p>
<p>三曰，难者徒惊叹于空间之浩大，星辰之数量与容积之多且广，及天文时间之冗长，益复致慨于生物或人类之晚出而且偶然。此种意思，实因将自然界析成段段片片，而不悟自然确是一个不可分截的完整体。须知无量星球，互相关联，互相影响，而为一有组织的机体。正似一个人的身体，是许多互相关联的组织细胞结构而成。从吾侪具有心灵的人类或有机物，追溯到地球，及此太阳系，并所属之卫星，乃至星云、银河和银河以外的一切，恁地广漠的万有，纯是互相联属的一完整体。恁地，犹言如此。其呈着万象，实有秩序，而非混乱。其发展，自众星迄于人类心灵昭显，盖一本於穆然不容已之真，而非机遇。穆然，深远貌。不容已者，至真之极，德盛化神，如何可已。机遇者，偶然义。夫自无机物而至有机物与人类，始显心灵。乃不容已之真所必至者。何可谓之偶然？因为大自然是一完整体，所以其间绝没有偶然，绝没有混乱。难者如果了解自然为一完全体，则知生物或人类本与自然为一，而不可分。又何至妄疑心灵非自然之本性。而以为偶尔发现耶？本性犹言本体。吾人之本心，即是自然之本性。非有二本也。</p>
<p>复次，自然为一完整体故，其间各部分，互相通贯，而亦互为依持。持者能持，谓能任持其自相，即有对其他一切部分而为主的意思。依者，依属于能持之谓。此一部分，望彼彼部分而为能持，即彼彼皆为此作依属。彼彼者，不一义。凡此外之一切，通以彼彼言之。彼彼部分，亦复望此而为能持，即此通为彼彼作依属。彼彼相望，互为能持，互为依属。故一切即一，随举一部分为能持，其余一部分皆依属于此一，而不相离异，故一切即一。一即一切。如上所说，一切即一。而此一复通与一切互为依持。故此一即是一切，非离一切而独在故。大中见小，一切为大，其一则小也。今以一为能持，而一切皆依于一。是以大从属于小，而不名为大矣。故云大中见小。摄无量世界于一微尘，世界不名大，此何足诧。小中见大。一虽小，而以一切为其依属，则小而大矣。故云小中见大，一微尘摄无量世界，何大如之。夫小失其小，大失其大，是小大相空也。相空，而其真始显。万物互为依持，莫不为主，亦莫不相属。是以不齐而齐，玄同彼是。是，犹此也。纷乎至赜，而实冥然无对也。</p>
<p>夫物皆互相依持。人类之在万物中也，浑然与万物同体。而惑者不知，反妄生区别，而离一己于天地万物之外，顾自视渺乎沧海之一粟也，善乎杨慈湖之说曰：“自生民以来，未有能识吾之全者，惟睹夫苍苍而清明而在上，始能言者名之曰天；又睹夫隤然而博厚而在下，又名之曰地。清明者吾之清明，博厚者吾之博厚，而人不自知也；人不自知而相与指名曰，彼天也，彼地也，如不自知其为我之手足，而曰彼手也，彼足也，如不自知其为己之耳目鼻口，而曰彼耳目也，彼鼻口也。是何惑乎自生民以来，面墙者比比耶？”又曰：“不以天地万物万化万理为己，而惟执耳目鼻口四肢为己，是剖吾之全体而裂取分寸之肤也，是梏于血气而自私也，自小也，非吾之躯止于六尺七尺而已也。坐井而观天，不知天之大也；坐血气而观己，不知己之广也。”详此所云，甚有理致。然复须知，唯人类心灵特着。充其智，扩其量，毕竟足以官天地，府万物。官天地者，人与天地同体，而复为天地之宰，所谓范围天地之化而不过者是也。府万物者，孟子所谓“万物皆备于我”是也。其不幸迷惑而至自私自小者，非其本然也。故人类之在天地万物中也，殆犹大脑之在人体内，独为神明之司，感应无穷之总会焉。自然界之发展，至人类而益精粹，心灵于是乎昭现。斯盖真实之显所不容掩遇者，真实，谓万物之本体。其不得谓之偶然也甚明。</p>
<p>复次，据印度佛家说，凡无机物，皆谓无情，情者，情识。无情者，无有情识之谓。即无生命。而生物中如植物者，亦云无情、无生命。今俗云生命，大概就生机体具有生活的机能而言。本书生命一词，为本心之别名，则斥指生生不息之本体而名之，与通俗所云者不同。前注略而未详。印人以具有情识者，谓之有生命。但所云情识，并非克就本心言，与吾自不符。然其不以生命为物质的，则与吾之旨相近。当时外道有主张植物有生命者，颇反对佛家的说法。后来生物学家，亦多谓植物有极暧昧的心理状态，即非无生命。其言出于推测，盖非诬妄。是则外道于义为长。或复问言：“无机物亦有心灵否？”应答彼言：无机物非无心灵。何以故？物依翕得名，心依辟得名，此义前已成立，玆不复赘。夫翕辟同体，而显诸用则异者。唯翕无辟，无化可言。一名为变化，必是有待故。唯辟无翕，亦无化可言。故翕辟本一体之动，要以反而相成。夫物成形体，则翕之所为也。而其周遍包含一切形体，及潜躯默运乎众形之中者，则辟之所为也。无机物资于翕故，凝为形体。亦资于辟故，含有精英。此中精英一词，即谓心灵。然不直曰心灵者，盖在无机物中，心数未得光显发皇，只是可说为一种微妙的力用，姑名以精英而已。故谓其无心灵者，甚不应理。然无机物之结构未免钝浊，极简单而无精微灵巧之组织，日钝。粗笨而不足为心灵发抒之具，曰浊。故虽本具心灵，终亦不得显发，而疑于无。疑之为言，谓虽似无，要非本无。印度佛徒说器界为无情，无生命，非如理之谈也。器界者，一切无机物之都称。</p>
<p>综前所说，心非后于物而有，但物之结构，尚未能发展至有机物或人类的神经系之组织时，则心灵被障碍，而不得显发，要非本无。或言心，或言心灵，皆随文便。他处准知。颇复有难：“诚如翕辟成变之说，则心非后起固也。然真体之动，几于完全物化，即只见其翕而成物。而彼至神默运，即所谓辟或心者，纵说为无定在而无所不在，然心之能用物而资之以显发其自己也，则唯在有机物或人体之构造臻于精密时，始有可能耳。前乎此者，心唯锢蔽于物，而不得显发。据此，则心之力用甚微，奚以见其能宰物，而于心言唯耶？”答曰：甚哉子之固也。夫一切物之本体，无思也，思者，犹言意计构画。无为也，为者，谓立意造作。是不可以宗教家所谓神帝者拟之亦明矣。无思无为，即非有预定计划。而其显为大用也，一大于其德盛化神而不容已。吾先哲于此，证会极深。此义广大渊微，难着言说。唯有智者冥悟焉可也。如其有预定计划，则是有所为而为之。是以人之私意测大化，而与其不容已之实，大相刺谬矣。夫唯不容已之动，故唯变所适，而亦不能无差忒。盖动，则不能不有所收凝。不有收凝，则浮泛而无据。此义前屡言之。动之至疾，而收凝益甚。收凝则有分化，而成物滋多。详前。列子云：“天地，空中一细物耳。”无量星球，其广漠至不可思议。自凡情度之，一若本体完全物化，太空只是物质遍布耳。然则一极如如，寂兮寥兮，独立不改，周行而不殆之云，奚其然耶？一极，谓本体。绝待故名一，万物之本始故名极。如如者，谓此本体恒如其性也。寂寥者，无形相也。独立，无匹也。不改，犹如如也。周行，谓其显为大用也。不殆，谓不易其性，故无危殆，亦同如如义。今谓本体既物化，故疑上述诸义为不然也。明儒邓定宇有曰：“毕竟天地也多动了一下。”此语甚有义蕴。吾所谓动则不能无差忒者，亦此义也，须知本体是无思无为的，不可说为造物主。故无预定计划，唯一任其不容已之动，则难免差忒者，势也。《坎卦》，阳锢于阴。☵之初爻及三爻皆阴。一阳居二，为阴所锢蔽。阳者，吾所云辟，即本体自性之显也。阴者，吾所云翕，是将成物，即本体之动而反其自性者也。夫动，则不能无反，此未可以差忒言之。反之而或近于物化，乃至以物而障碍自性，是乃差忒也。夫天化广大，天化，犹云本体流行。本非有意安排。即无预定计划之谓。故自然之运，有若失其贞常。《坎卦》之所示者，此而已矣。</p>
<p>夫天化不齐，天化，注见前。不齐者，谓其动而不能无差忒也。翕而成物，既已滋多。有物则不能无累。谓本体将因此而障碍自性也。然而，本体毕竟不可物化，毕竟不舍自性。不舍者，不舍失也。犹云不变易。方其动而翕时，谈至此，本无时间义。但为言说之便，姑置时字。即有刚健、纯净、升进、虚寂、灵明、及凡万德具备的一种势用，即所谓辟者，与翕俱显。俱者，不相离异义。谓辟与翕本一体之动而势用有殊，实非可截为二。又两势相俱，非次第起，故置俱词。于以默运乎翕之中，而包涵无外。翕则成众物，而皆在辟所包涵之中。故辟乃绝待而无外，以其为本体自性之显也。《易》于乾元言统天，亦此义也。乾元，阳也，即辟也。此所云天，即苍然之天，实指一切星球而目之也。辟之势用，实乃控御诸天体，故言统天。夫诸天体，则物之最大者，且为辟之所统御，则无有一物不为辟之所运者，盖可知矣。吾人七尺之形，心为其宰，又不待言矣。但辟之运翕，运即有统御义。必须经历相当的困难。翕既成物，则其势易以偏胜。何者？物成则浊重，辟之势用，未能骤转此浊重者而控御自如。易言之，即翕或物，足为辟或生命之障碍，而使生命堕于险陷。生命一词，注见前。此《坎卦》之所示也。生命之出乎险陷，有以物物，上物字，动词，谓能用物及主宰乎物也。而不物于物者，犹云不为物所障碍。必须有最大之努力，经长期之演进，始克奏肤功。易曰：“阴疑于阳，必战。为其嫌于无阳也。”见《坤卦》。此中阴谓翕，阳谓辟。盖翕或物之势方盛，重浊难反。而辟或生命方被锢于重浊之物质，而不能显其统驭之力。故生命于物，若疑其侵蚀己也，则非奋战以破重浊之势，而控御之以从乎己，其有能自遂者乎？故曰：“阴疑于阳必战”也。夫生命一息亡战，则物于物，犹云被侵蚀于物。而生命熄矣。故曰“为其嫌于无阳也”。生命以奋战故，始从无机物中，逐渐显发其力用。于是而能改造重浊之物质，以构成有机物，及从有机物渐次创进，至于人类，则其神经系特别发达。而生命乃凭之以益显其物物而不物于物之胜能。《坎卦》所为必次之以《离》者，其义于此可征。《离》☲之为卦，阳则破除阴闇险陷以出。《坎卦》阳陷阴中，《离》乃恰与之反。辟以运翕也，阴履中道，而不为阳之障。阴居二爻，名履中道。盖阴以顺从乎阳为中正，故以居中象之。翕不碍辟也，由坎而离，则知天化终不爽其贞常。而险陷乃生命之所必经，益以见生命固具刚健、升进等等盛德，毕竟能转物而不至物化，毕竟不舍自性，此所以成其贞常也。</p>
<p>或复问言：“如公所说，本体流行，则以翕辟故反而成化。故反者，谓若故意出此也。然本无意，盖理之自然耳。翕则成物，疑于本体不守自性，而物化矣。然辟则自性之显也，终以战胜乎物，而消其滞碍。物本滞碍，然为辟所转化，则滞碍消。故本体毕竟常如其性。是说诚无可难。然本体流行，无预定计划，此固公所常言者。今谓辟或生命之战胜乎物也，固一步一步的创进，如自无机物，历有机物，以至人类心灵，渐从物质中解放，以至盛大，又似有计划预定者然。而公云无之，何耶？”答曰：天化者，自然耳。老氏所谓自然，犹印度佛家所云法尔道理。法尔亦自然义。盖理之极至，非有所待而然，是谓自然。又此理体，其显现或流行，只是德盛而不容已，非有意造作而然，是谓自然。故此云自然义，与印度自然外道之旨截然不同。自然外道主张一切物皆自然生，如乌自然黑，鹄自然白云云。此世俗无知之说，无学理上的价值。玄奘等诋老子为自然外道，由其于老子全无所知故也。岂尝有意造作哉？谓其预定计划，则是以人意测天化也，奚其可。夫自生命创进之迹而通观之，生命之表现，自无机物而有机物，以至人类，皆其创进之迹也。由一阶段进而为另一阶段，如在无机物为一阶段，进而为有机物，便为另一阶段。自植物以往，皆可准知。若有计划预定者然。抑知迹者幻象，而其所以迹者，固不可执迹以测之也。所以迹者，谓天化，或生命自身的活动。生命之创进本非盲目的冲动，可谓之有计划。而不可谓其计划出于预定。使其计划预定，则应为一成不变之型。何以其表现也，自无机物而有机物，乃至人类，有许多阶段的变异，曾无定型。何以至此为句。又在有机物未出现以前，生命犹被物质锢蔽，而难自显，是为险陷之象。如有预定计划，尤不应出此。或疑余为反对目的论者，然余于目的论，亦非完全反对。持目的论者，如果有预定的意义，则吾所不能苟同。如果讲得恰到好处，吾亦何反对之有？王船山解《易》，说“干知大始”云：“今观万物之生，其肢体、筋脉、府藏、官骸，与夫根茎、枝叶、华实，虽极于无痕，而曲尽其妙，皆天之聪明，从未有之先，分疏停匀，以用地之形质而成之。故曰‘干知大始’”云云。余按《易传》曰“干知大始”，乾者，阳也，相当吾所谓辟。辟者，本体自性之显也。故于用而显体，则辟可名为体矣。体非迷闇，本自圆明。圆明者，谓其至明，无倒妄也。故以知言。大始者，自本体言之，则此体显现而为万物。自万物言之，则万物皆资此真实之本体而始萌也。大始之大，赞词也。此中意云，本体具有灵明之知，而肇始万物。故云“干知大始”船山云用地之形质，实则地即形质，特以地为主词耳。此形质非别有本。盖即本体流行，不能无翕。翕便成形质。而本体或生命之显现，必用此形质以成物也，否则无所凭以显也。船山所说，吾大体赞同。唯其云“天之聪明，从未有之先，分疏停匀，以用地之形质而成之”，此则有计划预定之意，吾所不能印可。夫《易》言“干知大始”者，干，注见上。谓干以灵知而肇始万物，知读智。不可妄计宇宙由迷闇的势力或盲目的意志而开发故。此处吃紧。《易》之义止于此，并不谓干之始万物也有其预定的计划。而船山乃谓“从未有之先，分疏停匀”云云，是与易义既不合。而其义之不可持，而吾前已言之矣。然本体之显现而为万物也，虽无预定计划，而不妨谓其有计划，只非预定耳。但此计划二字，须善会，非如人之有意计度也，其相深微而不可测。唯于其因物付物，而物皆不失其正。即此，知其非盲目的冲动，而谓之有计划也。因物付物者，本体既显现而为万物，即是因物而付与之。如天也，地也，人也，乃至万有，凡一一物，皆本体之显现，即是本体因其所现之各物，而一一皆举其自身以全付之。详玩上卷《明宗章》、大海水与众沤喻。夫因物付物，则一任自然之化，未尝有预定之的，立一型以期其必然。譬如大海水，现作众沤，乃自然耳。非以意为之型，而期众沤之必由乎一型也。然物之成也，则莫不得其正。诸天之运行有序，天之正也。山川之流凝，各成其德，山之德凝，川之德流。山川之正也。动植物之构造，纤悉毕尽其妙，于以全生而凝命，动植物之正也。人之泛应万感，而中恒有主，不随感迁，如众色杂陈，而视其所当视，不随众色以眩惑也，是不随感迁。举此一例，可概其余。人生之正也。夫物之不齐，而莫不各葆其正。故知生命的本身是明智的，而非迷闇的。其创进也，则自其潜运于无机物中，以至表现于有机物，迄人类，其所以控御物质而显其力用者，当然不是一种盲冲乱撞，而确是有幽深的计划的。如船山所说，动植物的机体，分疏停匀，曲尽其妙，生机体，由简单而趋复杂，故云分疏。然各部分必互相均和调协，故云停匀。其有计划，显然可见。至其潜运于无机物中，则其计划隐而难知，而固非无也。《大易》《随卦》，颇着其义，是可玩已。《随卦》为《震》《兑》二卦之合，下三爻、《震卦》也；上三爻，《兑卦》也。</p>
<p>䷲此卦，震阳在下，以从二阴。兑阳渐长，而犹从一阴，故名《随》。夫阴从阳，化之常也，道之正也。今阳从阴，何耶？盖生命之显发也，不能不构成物，而用之以自显。此中生命即谓辟。辟者，本体自性之显，故可说为本体。而生命既是斥指辟而名之，则亦即是斥指本体而名之也。故此生命一词，不同俗解。他处言生命者仿此。本体之流行，不能无翕。易言之，即生命不能不构成物也。物成而重浊，生命不能遽尔控制自如，姑自潜以随乎物。震之一阳在下，以从二阴。凡阳皆表生命或本体，凡阴皆表翕或物。他处言阴阳者仿此。兑阳渐长，而犹不能已于随。阳虽长，而阴之重浊，必制之以渐故也。如植物出现时，阳固稍长，而犹随阴，未能盛显阳之力用。必至动植物分化以后，阳乃以渐而制阴也。王船山说《随卦》有曰：“阳虽随阴，而初阳资始。震之一阳，潜而在下名初，为万物所资始。以司帝之出。《震卦》取象于帝，见前谈《震卦》中。谓震阳潜动，以出生万物，是为帝象。虽顺阴以升，若不能自主。顺者随义。生命之显也，必构成物，而始资之以自显。然物既成，则乃自有其权能。故生命始以物为工具，而终感工具之不易制，故必随顺之，而后乃渐转工具为已用。阳之顺阴以升，即此故也。而阳刚不损其健行，可以无咎。”船山此说，大义粗着。然吾于随，而窃叹生命之运用物质，非无计划。其随也，正其计划也。生命在无机物的阶段中，并非完全被物质障碍。虽亦受其障碍。而物方成重浊之势，生命于此不得不姑随之，而徐图转化。其计划亦只合如此耳。</p>
<p>问曰：“公固曾言，天化之行也，无预定的计划。而公云天者，乃本体之名，本体亦说为生命。今乃复云，生命创进非无计划，但不预定。夫焉有计划而非预定者乎？计划之为言，所以筹策将来也。如何非预定耶？”答曰：汝不了我所谓计划一词之意义。吾前已说，计划者，非如人之有意计度也。其相深隐而不可测云云。夫未尝有意，未尝计度将来而定其趣，曷为而言计划哉？言计划者，明其非盲目的冲动也，无将也，无迎也。有意规度未来曰将，有意奔趣未来曰迎。此人之所为也。天化本无意，何将迎之有。健动而明，健以动，而大明内蕴，非迷乱驰流也。成物而用之，不失其正。夫物者，生命所自成也，非物别有本也。用物则有物化之患，而能保其自性，以免于患。故物成，而终必实现生命的力用，非果物化也，故不失其正。以此征知，虽非有意计度筹虑，而由生命恒能战胜物化之势，以显自力用故，自者自己，设为生命之自谓。知其本非盲目的冲动，故谓之有计划也。此计划一词，但显生命创进，绝非迷乱。并不谓为由筹度而始决定其行动，非拟天以人也。人有意，而天无意也。</p>
<p>复次，生命是全体的。而必翕而成物以自表现，则于全体之中有分化焉。自其为全体言之，只是德盛而不容已，注见前。故唯变所适。并非于变之开端，而预计将如何以构造物，以为其所欲达之鹄。此中变之开端一语，系顺俗计而言，实则变本无端。前云无预定计划者，以此。或问：“唯变所适，则是前之于后，无所规定；后之于前，不必依准。如此则神变不可测，可谓绝对自由矣。”答曰：变也者，言乎生命之生生而不已也。此生生不已者，前无所预期于后，后起续前，而不用其故。是以变无定准，唯随所之而已。然必要说个自由，亦是以情计去猜卜天化。须知，自由，待不自由而后见。今谈到宇宙的大生命，本无所谓不自由，亦无所谓自由。此处不容以情见拟议。又自其分化而言之，则浑全的生命，凭物以显，凭者凭借。若成为各个体。若之为言似也。生命毕竟是浑全的，谓成为各个体者，特缘物形而拟似之耳，非实然也。生命用此个体为工具，以表现自己，必非迷闇的冲动，而有其随缘作主的明智，此可于其不肯物化而征之也。所谓有计划者此也。前云目的论，如讲到恰好处，则无可反对。意亦在此。</p>
<p>总之，生命的创进，从其为全体的，可说唯变所适，决没有预计如何去构造物而用之。如船山所说，动植物之机体，其构造极妙，皆天之聪明，从未有之先便已预先计划妥当，此亦是一种目的论，却甚错误。船山此段话，见《周易稗疏》卷三。很容易被人误会他的言天，同于宗教家之上帝。其实，船山绝非宗教家。船山所谓天，盖指刚健不息之神而言。此神的意义，却不是具有人格的。以其灵明微妙，而无所不在，无物非其所发现，故谓之神。但船山说《易》，颇有二元论的意思。船山说大易乾坤并建，干表神明，坤表形质。本论所云体用之旨，盖非船山所及悟，故非真知变者也。夫唯变所适，即其于物也，非有如何构造之预计。易言之，即未尝悬一型，以为其造物之鹄的。然而生命之表现，自不期而成物。不期者，非有意造作万物故。其所为不期而成者，盖德盛化神，不容已之几。故非意欲所存也。使其有意，则累于所欲，而生命且熄矣。故唯变所适，无有预立之鹄的以成物，而物无不成者，此自然之符也。老氏言自然，意正在此。然物成，而生命用之以自显，则其用物也，必有随缘作主之明智。因此，如船山所云，机体构造精妙，乃使物质不为碍，而终随己转，于以显其生生之盛。此中己者，设为生命之自谓。所谓计划或目的者，只合于此言之。以上就生命用物言，则有计划或目的。随缘作主一语，即是有计划或目的之义。如是盲冲瞎撞，则随缘不得作主矣。然曰随缘作主，则又非如船山所谓从未有之先云云。盖随缘，则非预计或预悬一的也。机体构造精妙云云，正是其随缘作主处。是故谈生命者，自其为全体言之，只是唯变所适，决没有如何去构造物的预计。自其为全体而有分化言之，则生命表现于其所不期而成之物质中，即成为各个独立的生物时，乃用物而能随缘作主，因以见其有计划或目的，前面所谓无预定计划，而又未始无计划者，至此，则其义蕴已竭尽无余。《大易》《坎》《离》二卦，明示生命跳出物质障锢之险陷，而得自遂。其仗以出险者，非计划或目的之谓欤。</p>
<p>附识：或问：“公所谓生命，本依辟而名之也，然亦以为本体之名。夫辟与本体，义犹有辨。而生命一词，乃兼目之，何耶？”答曰：寂然无相是谓体。即此寂然无相者而现起有为，是谓用。全体成用，非体在用外。譬如大海水，全成为众沤，非大海水在沤外。用则有翕有辟。而翕便现为形物，其运乎翕而为之主者，乃辟也。故严格言用，唯辟是用。辟具刚健、升进、虚寂、清净、灵明或生化不息及诸万德。此本体自性之显也。故于用而识体，即可于辟说为体。虽翕亦是体之呈现，但此中取义自别。故生命一词，虽以名辟，亦即为本体之名。体用本不妨分说，而实际上究不可分为二片。达此旨者，则知本论生命一词，或依用受称者，乃即用而显体也。或斥体为目者，举体即摄用也。何尝有歧义乎？夫生命云者，恒创恒新之谓生，恒者，无间断义。恒时是创造的，恒时是新新而不守其故的。自本自根之谓命。自本自根，用庄生语，自为本根，非从他生也。岂若宗教家别觅上帝或灵魂哉？二义互通，生即是命，命亦即是生故，故生命非一空泛的名词。吾人识得自家生命即是宇宙本体，举体即摄用，如前已说。此中宇宙一词，乃万物之都称。故不得内吾身而外宇宙。吾与宇宙，同一大生命故。此一大生命非可剖分，故无内外。内外者，因吾人妄执七尺之形为已为内，而遂以天地万物为外耳。已说《坎》《离》。次谈《艮》《兑》二卦。</p>
<p>《艮卦》合上下两《艮卦》而成。如下所列：䷳。艮之义为止。此卦阴爻并隐伏于阳爻之下。阴有静止之象。《易》之取象，不拘一格。宜随各卦之情而玩味之。阳，干也，取象于天。此中天者，空界之名。非谓星球。故可以表本体。空界清虚，故可以譬喻本体。凡象，犹譬喻也。此卦即明本体固具许多潜能。潜能者，潜言潜在，能谓可能性。以其隐而未现，假说为静止之象，故此卦以《艮》立名。</p>
<p>《兑卦》合上下两《兑卦》而成。如下所列：䷹《兑卦》爻象，恰恰与《艮》相反。</p>
<p>䷳</p>
<p>《艮》</p>
<p>䷹</p>
<p>《兑》</p>
<p>《兑卦》阴爻居上，象其发现于外也。阳以象本体，复如前说。此卦明本体所固具的许多可能性，于潜隐中自当乘几而发现于外。几者，自动之几，非外有可乘之几也。由潜而显，化几通畅，故有欣悦之象。《兑卦》取象于泽，《说卦》云：“说万物者，莫大乎泽。”以泽润生万物，故万物皆说。故兑卦象泽者，即表欣说的意义。此《兑卦》所由立名。《正义》曰：兑，说也。</p>
<p>夫所谓本体固具许多潜能者，何耶？能者，犹言可能性。因为本体是万理赅备之全体，而无有一毫亏乏的。如其有所亏乏，便不成为本体。须知本体是圆满至极，德无不全，理无不备。所以目为化原，崇为物始。始字须善会。由此本体遍为万物之实体，故云物始。非谓其超脱于万物之上，如宗教家所云上帝也。然复应知，本体是必现为大用，是即体即用，而不可分体用为二的。但是，我们为讲说的方便计，姑且把体别离开用来说，即是把万理赅备的本体界，当做无穷尽的可能的世界。这无穷尽的可能，正是隐而未现，恰好像是一个静止的世界。所谓本体固具许多潜能者，其义如此。《艮卦》之所示者，只此而已。</p>
<p>然而本体是即静即动的，此言动者，变义，非如俗所计物件移动之动。即止即行的。湛然寂止，故浩然流行。浮乱则未有能行者也。善体天化者，体之于己而可知。易言之，即体必现为用。夫体现为用，其化也神。神化则新新而起，不留其故。前用才起即灭，后用即生，是通前后而皆新，焉有故化可留。积顿以成渐矣。用之生，或化之起，只是顿起耳。然每起皆顿，积不已之顿而成渐。前面曾说，本体是万理赅备之全体，此语宜善会。体之为体，不是兀然顽钝的物事，他只是万理赅备的全体。但不可妄计本体别为一物事而为能有万理者。若作是计便大谬。体之为体即是众理赅备故。亦即是具有无穷尽的可能的世界。这些可能，自必以渐而发现。有时甲种的可能发现，而乙丙等等的可能，或暂隐而不现。如低等的心作用发现时，而高等的心灵尚未显发，是其例也。久之隐伏的可能，终当发现，至此则化机通畅，即是本体现为大用，渐近完成时。渐近云者，则以事实上无所谓完成。《大易》终篇，才示《既济》，而即继以《未济》，其旨深哉。一真之体，现为大用，行至健而无止息也。使有完成，则化几且息。本体不将为死体乎？《中庸》曰：“至诚无息。”与《大易》《未济》之旨，互相发明，至哉斯义，焉得解人而与之默于无言。夫化几畅而及于遂，遂者，上文所谓完成。及于之言，犹渐近也。故有欣悦象焉。此兑卦之所示也。欣悦，只是表示一种畅达的意义。化几之运，如自无机物以至人类的心灵昭显，可谓畅达，而几于完成矣。故以欣悦象之。</p>
<p>如上所说，本体是含藏万理，不妨假说他本体。是具有无量的可能的世界。此中含藏二字，须善会，非有能藏所藏可分。若分能所，则是二之也。后凡有类此之词者，皆准知。故体现为用，则用之着也有渐。夫用不孤起，故有一翕一辟可言。翕而成物，物则始于简单，终于复杂。如星球之形成，如生物之发展，及其他事物，莫不由简趋繁。辟则心之名所依以立。泰初有物，而心灵未现。未现者，非无有也，特居幽而至微耳。及有机物出现以后，而心灵发展，日益殊胜。故即翕辟二方面征之，皆见用之着也有渐。夫用者固理之所为，无有一用之生而非其本体所含或种理之所发现者。无有二字，一气贯下。问曰：“言或种理者，则是理有种类可分。夫理者本体之目，曷为可分种类？”答曰：《金刚经》言：“真如非一合相。”真如即本体之名，一合相者谓混然积聚相，泯其分理也。本体岂是如此顽钝的物事，故非之。当知本体是万理赅备的。易言之，万理交容交摄，而为一全体，是名本体。由体非一合相，故言万理，故可假说种类，却非如分别事物之种类者然。切忌谬执。夫理唯至足，无所不备，而为潜在的无量的可能的世界。故用相之或未现者，用相者，用之相故，斯云用相。以用起必有相状故。用者翕辟也，翕则物相生。辟无物相，而非无相，但其相不可以感官接耳。或未现者，如高等心灵作用在人类未生之前，即未现此相也。而其理固具于本体，特未显发耳。程子所谓“冲漠无朕，万象森然已具”，正谓此也。冲漠无朕，形容本体空寂。无障染名寂，无形相无意欲名空。泊然无迹兆可得，云无朕。万象森然即理。理体成为大用，理体者，以本体是万理赅备，故名。是不容已的向前开展。正如老子所云：“虚而不屈，不可穷歇，云不屈。动而愈出。”有人说，宇宙是层复一层的创化不已，如物质始凝，而后有生命，有心灵，渐次出现，以此证老氏不屈与愈出之义。此说吾不谓然。生命与心灵不容分为二，离心灵无别生命可说故。可覆看前谈《坎》《离》二卦中。此义明儒已多言及，但辞略耳。又物质始凝时，非无生命或心灵。本论随在发挥斯义。余以为欲明不屈与愈出，不必如说者所云。如物理世界由流之凝，由浑之画，由单纯而之复杂。心灵则自其当无机物时，隐而不显，迄至人类，乃特别发达。如哲学家极渊微的神解，科学家极奇特的创见，及凡文化上一切伟大制作的慧力，都是一层一层的创化不已。此正老氏所谓不屈与愈出之义。其所以不屈与愈出者，正以含藏万理，故能如此耳。理体世界的可能，恒是无尽藏。大用流行的世界，只是变动不居，而终不能尽其理体之所有，完全实现。理体是圆满的，用相有对而无恒，不能无缺憾。此大化所由不容已，而人生终不绝其希望也夫。人生唯向上，而反诸自性，方得圆满。自性谓本体也。若不悟此，而沦溺于流行的世界中，不能于流行而识真体，则将逐物不反，唯长苦缺憾而已。</p>
<p>夫理无不备，而用待以成。故用相之现也，乃即相即理。相者用相，后仿此。用相即理之所成，故云即相即理。用相有所未现，未现见前注。而理体元无不备，则不可妄臆相方未生，即无有此理也。异哉王船山之说曰：“天下唯器而已矣。道者，器之道也。无其道则无其器，人皆能言之。虽然，苟有其器矣，岂患无道哉。无其器则无其道，人鲜能言之。而固其诚然者也。洪荒无揖让之道，唐虞无吊伐之道，汉唐无今日之道，则今日无他年之道者多矣。未有弓矢而无射道，未有车马而无御道，未有牢醴璧币、钟磬管弦而无礼乐之道。则未有子而无父道，未有弟而无兄道，道之可有而且无者多矣。故无其器则无其道，诚然之言也。而人特未之察耳。”《周易外传》卷五。详船山所谓道，相当吾所谓理。船山所谓器，相当吾所谓相。相者，具云用相。注见前。由船山之说，则理体非固有，非大备，非圆满无亏之全体。直须有如是相，而后有如是理。相方未现，即固无此理也。然则用固无体，凭空突起乎？如观海者，不悟众沤以大海水为体而始起，乃直谓其凭空突起，则人无不笑其倒妄者。船山之见，又何以异是。夫用则屡迁，迁者，不守故常。而理唯法尔完具。完者完全，谓理无所不备。具者，谓理乃本来具有，不由后起。人类未生时，而为父为兄之理，固己先在。慈爱之理，自是本体固有的，故云先在。后仿此。牢醴璧币，钟磬管弦，此等事物未出现时，而为礼为乐之理，要皆先在。推之未有弓矢车马，而射御之理先在。及凡古今异宜之事，当其未现，而理自不无。夫理备而数立，理极备，故有数。而数亦无不备。相则理之乘乎数以动而始显。理数者，无假于相而固存，而相则依理数以显。依字须善会。非以此依彼也。相成于理，而相即是理。相因乎数，故不异数。但理之成乎相也，以其圆满大备之全体，深远无穷极，浩浩如渊泉而时出之。出者，出流义。渊泉极深极博，故其出，非可一泻而尽，故言时出，犹曰时时不已于出耳。夫出者，渊泉之实现也。时时不已于出，则渊泉终不能举其自所固有者而完全实现之。有余故不竭也。理体现为用相，亦同此况。故相不即是理之全现，而理恒极备矣。</p>
<p>如上所述，理体为潜在的无量的可能的世界，故以《艮卦》表之。理体现为大用，化几畅矣，故以《兑卦》表之。今复略为疏抉，以绝疑误。</p>
<p>一曰，理者是实法，实法者，谓其有实自体也。虽其自体不是具有形质的，要是实有，而非空洞的形式之谓。非假法。假法者，谓其只是空洞的形式，而无有实自体也。或以为理字具有条理与法式、轨范等义，故是共相。此等共相，乃离开现实界之特殊物事而自存于真际界云云。此说本之西洋谈逻辑者。如其说，则真际界与现实界显划鸿沟，不可融会。此已难通。而其所谓理，又只是空洞的形式，例如方等。彼计方的桌子等之方，是一切方的桌子等之共相，亦说为理。夫方的桌子等，在俗谛说为实有的物事，而方的共相，则只是空洞的形式而已。今若仅在逻辑上，以共相为特殊物事的型范，而不与形而上学中所谓理者相混，似犹可说。玆乃以共相，应用到形而上学里来，以为是现实界中特殊物事之所依据以成者。而此共相既是空洞的形式，又谓其离开现实界而独存于真际界。则二界如何发生关系，既难说明，且此空洞的形式，无实自体，又如何说为真际，且得为特殊物事所依据以成者乎？果尔，则是无能生有，殊不应理。详彼所说，与本论所谓理的意义，极端相悖，不容相滥。本论乃直指本体而名之以理，本体是实有，不可视同假法。说共相为理者，只以理为空洞的形式，如方等，则理便属假法，何得为一切物之实体。此其不得不相简别也。然本论所云理，亦不妨假名共相。因为理是有实自体的。但其自体，既非如现实界物事之可破析为断片。却亦不是顽然而一，无有条理和轨范的呆板的物事。却亦至此为句。譬如一颗种子，通常看做是顽然而一的物事。实则不然。他已是具有萌芽及根干、枝叶、花实种种的可能，便见得他是具有许许多多的条理和轨范了。理的自体上具有条理和轨范，也可由此譬而得其解。但譬喻只取少分相似，不可因譬而转生执着，将理体当做现实界的物事去推测也。从理体之具有条理与轨范的方面来说，亦得假名共相。但此共相，既是依本体或实体上假说之，则非克就假法上立名，世所言共相，只是假法。与常途所用共相一词的意义自不同。</p>
<p>二曰，理之现为相，相者具云用相。见前。不待别立材质而与之合。如果把理说为一种空洞的形式或法式，则必需于理之外，更建立一种气为材质，而理乃与之搭合以成物。如此，似未免戏论。宋儒言理气，已有未尽善处。后人遂有以气为材质，而理别为法式，遂成种种支离之论。余于此不欲详，或别为笔札。今在本论所谓理者，既是实体，所以不须别找材质。理体渊然空寂，渊然，深远藐。无障染名空，非空无也。无昏扰名寂。空故神，神者，灵妙之极。体离障染故。寂故化。化者，生生之盛。唯湛然真寂，故生化不穷也。神化者，翕辟相互而呈材。翕为辟而起，辟资翕以行，故云相互。实则一体之流行，现作翕辟二势也。材者，具云材质。但此材质字，须活看，不可作质碍解。翕才起而材质现。庶物万象，于此而立。生灭流行不已，而造化之情可见。翕辟势用，才生即灭，无暂时停滞。如此新新而生，流行无已，所以谓之神化。造化即谓神化。情者，动发之几。非机械性，故以情言之。此情字义深，须善会。情者用也，但用字义宽，大用流行，若有神几，说为情故。是故材质者，理之流行所必有之势也，其情之至盛而不匮故也。材呈，故谓之相。相者，用之相。见前。故曰理之现相，不待别立材质而与之合。以其为至实而非无故也。世之以共相言理者，只是空洞的形式，即等于无。</p>
<p>三曰，理体与用相，不可分为二界。天理流行，即名为用。用则有相诈现，故云用相。名理体以天理者，至真绝待，不可更诂所从来，故云天也。理之流行，即予以用名。用则有相状现，而相状无实，不暂住故，遂云诈现。全体成用，全用即体，何可判以二界？譬如水成为冰，水以喻理体，冰以喻用相。水本含有坚凝、流润及蒸汽种种可能。今成冰，即坚凝之可能已实现。自余许多可能，暂隐而不现，非消失也。然水与冰不一不异。不一者，水与冰有别故。不异者，冰之实体即是水故。理体与用相，亦复如是。有体用可以别诠，即不一。体者，用之本体，云何可说为异？</p>
<p>附识：宋儒说理不离乎气，亦不杂乎气，是直以理气为两物，但以不离不杂，明其关系耳。此说已甚误。明儒则或以气为实在的物事，而以理为气之条理，则理且无实，益成谬论。后之谈理气者，其支离又不可究诘。余以为理者，斥体立名，体者，本体。至真至实。理之流行，斯名为用，亦可云气。气者，非形气或空气等气字，乃即流行的势用，而形容之以气也。此气字，即谓有势用现起，而非固定的物事也。中卷有一段言及此。故气者，理之显现。而理者，气之本体也。焉得判之为二乎。复次，欲所谓现实界，则依用相或气，而妄执为实物有。实物有者，吾人因实际生活，而执有一切实在的东西。遂不悟用相之神变不居，而只计有实物。故云实物有。此则纯为情见所执耳。其实，非离用相或气而别有如是现实界也。</p>
<p>综前所说，以八卦表示体用，与翕辟诸大义，靡不包举无遗。物理世界所由成立，于此已悉发其蕴矣。</p>
<p>本章首刊定旧师印度佛家唯识论师建立物种以说明物界，实为妄计。物种旧云相分种子。次依本体流行有其翕的方面，翕则分化，于是成立小一系群，由此施设物界。夫有物有则，故范畴非纯属主观，而申论及此。终之以八卦，则大义无不毕举。是故穷极物理，本无有如俗所计之物。但依真实流行，则不妨随俗施设物。真实谓本体。流行则有翕之方面。依此而假说物界。俗情于此，庶几无怖也欤。俗情执物，闻无物则起惊怖。</p>
<p>复次，物理世界，或无量星球，虽复幻相宛然，物理世界实依翕的势用，诈现迹象，而假为之名耳。迹象者，幻相也，本非固定的物事，而现似实物，故云宛然。要有一期成毁。一期者，如地球自其初凝迄至毁时，说为一期。凡物有成必有毁，无有一成而恒住不毁灭者。昔邵尧夫说天地当坏灭，学者或疑其怪诞。然近世科学家，并不否认现在的星球是在消蚀与放射，则尧夫不为臆说矣。但科学家或计远空某处，得因是处放射，又凝成物质。因此，如是处的宇宙不幸濒于死亡，而别一新天地却正在创造中。此新天地的构成，并非以旧天地的余烬为原料，而是旧天地燃烧时所发的放射，又凝成新天地。这种轮回宇宙说，虽若有可持之理由，而仍有许多科学家，据热力学第二定律，承认宇宙间死热一定继续增加。因判定轮回宇宙的观念，是一种荒谬的思想。上来主张与反对之二方面，吾侪诚难为左右袒。然吾终相信，无量宇宙或一切星球，决定要遇到坏灭之神降临，无法避免。但是，我亦决非持断见论者。断见者，谓如宇宙灭已，更不复生，是谓断灭见。我相信宇宙的本体总是至诚无息的，是要现为大用，流行不已的。因此，可以设想宇宙整个坏灭之后，也许要经过相当时期的混沌境界，混沌，无物貌。然后又从新形成无量的宇宙。设问：“何故须经一混沌时期？”我的答案是，凡物之极其大者，其成也不能不以渐。印度佛家把诸星球或天地总名为大，以其相状极大故。如前已说，本体流行有其翕的方面。此翕的势用，虽复刹那生灭，而恒相续流故，即此无间的势用刹那刹那，都是前前灭尽，后后续生，故云无间。渐渐转故，现似大物。非可不由积渐，瞥然骤现一新天地也。瞥然，形容其时之暂。夫物者，世间相也。曰天地、曰宇宙或诸星球，皆物之别名耳。世间相者，谓此物相，乃世间情计执着，以为有如是物耳。其本相，则前所谓翕的势用是也。翕势，前刹那才起即灭，而有余势，相状宛然。余势者，譬如香灭已，而有余臭宛然。后刹那似前势续起，虽起已即灭，复有余势，相状宛然。刹那刹那，生灭灭生，递积余势，其相状以渐增盛，是名大物。故物相之成也必以渐。新天地之生，可信为理所必有。但非必当旧天地灭时，即代之以起，若与之紧相接续也。</p>
<p>问曰：“天地不能无成毁。虽毁已，当复成。而值其毁时，则人类之一切努力，一切创造，毕竟归空无。然则吾人既知其必毁。而何以为安心立命之地耶？”答曰：有心求安，是心则妄，而非其真。有命自天，命字、有多义。略言之，一、流行谓命，如云本体之流行是也。二、缘会或遭遇谓之命，如俗云命运是也。三、物所受为命。夫人物所以生之理，不由后起。因假说为天之所赋予，而人物受之以为命也。此中命字，属第三义，实即斥指人与万物所同具之本体而名之也。万仞壁立。形容其至高无上。《易》云以至，《易》曰：“穷理尽性以至于命。”理性命三名虽异，而所目则一。绝对真实，物禀之以成形，人禀之以有生，故谓之命。克就其在人而言，则谓之性。以其散着而为万物万事，悉有理则，复说为理。穷者，博通而约守之，即散着以全归大本。尽者，全其在已之性，而无以后起之私染障害之也。至字义深，与命为一，方是至。老则云复。老子曰：“归根复命。”人自有生以后，囿于形，缚于染污之习，渐以梏亡其本命，故须复也。《大易复卦》即此意。上归根二字，与复命义同。命之在人，即人生之根源。人必归宿乎此，而后人生离于虚妄。佛亦有言：证大法身。法身者，佛说万物之本体，名为真如，亦名法身。身者自体义。以是一切法实体故，名法身。诸佛即以法身为自体故。更有余义，此姑不详。证者，证得。诸佛证得此法身故。夫佛所谓证得法身，与儒老所云复命、至命，无异旨也。盖体合至真，即超越物表矣。诣乎此者，是立人极。离常无常及有无相，离字一气贯下读之。以为常耶，而万变无穷，是离常相。以为无常耶，而真净刚健，其德不易，其性不改，是离无常相。以为有耶，而寂然无象，是离有相。以为无耶，而万物由之以成，是离无相。离去来今及自他相。真体超时空，故离去来今相，举时，则空相亦离可知。证悟真体，便无物我可分，故离自他相。染污不得为碍，自性清净故。戏论于玆永熄。非戏论安足处所故，非思议所行境界故。是盛德之至也。何以名之？吾将名之曰“无寄真人”，亦名“大自在者”。自在略有二义。一、离一切缚义。二、神用不可测义。夫无寄则至矣，何天地成毁之足论。</p>
<p>上来施设物界，今次当详心法。</p>
<p>第八章　明心上</p>
<p>夫心者，恒转之动而辟也。依用显体，故名本体曰恒转。说见中卷。盖恒转者，至静而动，此中静者，非与动反之谓。而动者，亦非与静反之谓。盖就日常经验的物事言，则方其静止也，即不曾动转。而方其动转也，亦即不曾静止。今就本体上言，则不可以物之动静相而相拟测。本体是即静即动的。动者，言其妙用不测也。静者，言其冲微湛寂，无昏扰相也。至神而无，神者，虚灵不滞之称。无者，无形相、无障染、无有起意造作也。本未始有物也。物者，有形质与方所之谓。本体不可以物测之。然其神完而动以不匮，完者，无亏欠也。不匮者，无穷竭也。斯法尔有所摄聚。法尔，犹言自然。非有意为之，故云法尔。摄者，收摄。驳者，凝聚。不摄聚，则一味浮散，其力用无所集中，唯是莽荡空虚而已。莽荡，无物貌。空虚，无物之谓。大化流行，岂其如是。故摄聚者，真实之动，自然不容已之势也。真实，谓本体。摄聚乃名翕，翕便有物幻成，物非实故，云幻成。所以现似物质宇宙。而恒转至是乃若不守自性也。恒转，寂然无相，本非物也。今其动而翕也，则幻成乎物。是恒转已物化，而疑于舍失其自性也。乃若者，疑词。实则恒转者，真实而不可渝，纯白而无染，纯白者，清净之形容词。刚健而不挠。不可折挠。岂果化于物而不守自性者乎？其动而翕也，因以成物，而即凭之，以显发其自性力。《明宗章》说，本体是遍现为一切物，而遂凭物以显。详在上卷。此非深于观化者，则信解不及也。夫本体若不现为用，则直是空无而已，岂得名为体耶？体现为用，则不可浮游无据。故其动而翕也，则盛用其力以成物。而本体毕竟恒如其性，决定不物化者，乃自成其物，而凭之以显发其自性力已耳。故物者，本体所以显发其自性力之资具也。而本体岂物化而不守自性者哉？夫本体之动也，此中动者，变化义，谓其现为大用也。此动字义深，不可作物件动转之动解去。其翕而成物，若与自性反。然同时即显发其清刚浩大之力，此中力者，即谓辟。恐人误计先翕而后乃辟，故以同时一词防之。清刚者，清谓清净，无障碍故，无惑染故。刚谓刚健，不屈挠故，恒自在故，不可随物改转故。浩大者，至大无外故。此大字，非与小对之词。有以潜移默运乎一切物之中，而使物随己转。已者，设为上所云清刚浩大之力之自谓。毕竟融翕之反，而归于冲和。是力也，盖即本体自性之显发。易言之，即本体举其自身而全现为此力也。喻如大海水，全现为众沤。此力对翕而言，则谓之辟。辟者，开发义，升进义，生生不息义。翕成物则闭塞，此力运于物之中而通畅无碍，故有开发义。翕成物则重坠，此力运于物之中，而实超出物表，能转物而不为物转，故有升进义。翕成物则违其本，物之本体，元非物故。此力运于物之中，则用其反，而卒归融和，益遂生生之盛。造化之大德曰仁，仁，只是生生义。矛盾要非其本然，世之言黑格尔辩证法者，殊不识仁。故有生生不息义。如上略说三义，非止此三，故置略言。则辟之得名，已可概见。</p>
<p>综前所说，翕与辟同属恒转之显现。恒转者，本体之名。恒转显现为翕辟。譬如大海水，现为众沤。详上卷《明宗章》首段案语。虽既现而势异，翕，凝敛之势也。辟，则健以开发之势也。故二势殊异。但翕终从辟，健顺合而成其浑全。翕之方面，敛而成物。则辟之方面，乃得凭物以显其开发之功。否则浮游无据，而辟之力无所集中，即无以成其为辟矣。故翕之成物也，乃为辟之资具，而其德恒顺。辟则用物而不为物役，其德恒健。健以统顺，即翕辟叶合为一，而无异致，故曰浑全。本既不二，翕辟同一本体故。用乃故反，而实冲和。翕辟用也，一翕一辟殆故为相反。而实以是成其冲和。故翕辟不可作两片物事看去。详上卷《转变章》。又翕则分化成多，详《成物章》。而由辟运乎一切翕之中，无所不包通故，包者包含，通者贯通。翕以分化，而成一一个别的物事。辟的势用，则贯通乎一一个别的物事之中，而复包含于其外。盖辟者，圆满浑全，无定在而无所不在。故多即是一。翕成为个别的，是众多也。然辟运于其间，无不包通，则翕不异辟，而多即是一。辟则恒是浑一，浑者，不可分割义。一者，绝待义，全整义，非算数之一。而以行乎翕或分殊之中故，即一亦为多。辟行乎一一翕之中，即随翕而各显其用。如月印万川，即一一川中各有一月在。参考《功能章》下及《成物章》。知此者，可与穷神。</p>
<p>上来谈翕辟大义，只将已前说过的话，在此总括一番，为向后详述心法的张本。心法一词，本佛典。法字，见吾著《佛家名相通释》。但此处须插入一段话，即关于心之类别，不可不加辨析。晚周道家有道心、人心之分。见荀子。印度佛家有法性心、依他心之分。见《杂集论》等。然法性依他二心，各有多种别名，此姑不详。道家以宇宙本体名之为道。道者由义，万物由之而成，故以道名。即道即心，故名道心。人心者，则形而后有者也。形者，形气或形骸。凡血气之伦，以其一身，交乎万物，而有心知出焉。此其心知，则以听役乎身，而逐物以与物化者也，故谓之人心。人心者，言其非天然本有也，非真性也，故谓形而后有。道心则吾人之真性，天然本有，不由后起。二者之异，宜深切体究。然使道心得恒时为主于中，则人心亦皆转化，而成为道心之发用，则亦无有二心矣。佛家法性心，则相当于道心。法性，犹云一切物之本体。佛典中“法”字与中文“物”字略相当。见《通释》部甲及《语要卷》一。佛书“性”字，多用为“体”字之异语。此中“性”字，即谓万法实体。以法性名之为心，是与道心义相当。依他心，则相当于人心。依他，具云依他起。他者缘义，依众缘而起，曰依他起。本书上卷《唯识章》下说心识依四缘而生，即此心识，是依他心也。此依他心，虽待本心的力用为因缘，而必由前念对于后念为次第缘，及境界为所缘缘，与六根并习气等等为增上缘，方乃得生此心。又增上缘义最宽，所缘缘与次第缘皆兼属增上缘。次第缘，若就习心言之，则前念习心亦望后念而为此缘。四缘中，以增上缘势力最大。增上缘中，又以习气或习心势力最大，足以障蔽其固具因缘，而自成为一种力用，即依他心是也。但此中所说因缘，系据本论所立义，不同旧师种子说。详上卷《唯识章》下。夫依他心既是缘生法，而诸缘中，又以增上缘如习气及根、境之势力为最盛大。则此心，明明是形而后有，与人心义相当，无可疑者。</p>
<p>本论融通佛道二家意思，分别本心与习心。本心，具云本来的心。习心，则习气之现起者也。其潜伏而不现起时，但名习气。本心亦云性智，从人生论与心理学的观点而言，则名以本心。从量论的观点而言，则名为性智。是吾人与万物所同具之本性。本性犹云本体。以其为人物所以生之理，故说为性。性者，生生义。所谓真净圆觉，虚彻灵通，卓然而独存者也。非虚妄曰真，无惑染曰净，统众德而大备、烁群昏而独照曰圆觉，至实而无相曰虚，至健而无不遍曰彻，神妙不测曰灵，应感无穷曰通，绝待曰独存。道家之道心，佛氏之法性心，乃至王阳明之良知，皆本心之异名耳。习心亦云量智，此心虽依本心的力用故有，习心非本心，而依本心之作用故有，譬如浮云非太空，要依太空故有。而不即是本心，毕竟自成为一种东西。原夫此心虽以固有的灵明为自动因，固有的灵明，犹言本心的力用。参考上卷《唯识章》谈因缘处。但因依根取境，而易乖其本。根者，即佛家所谓眼等五根是也。此根乃心所凭以发现之具，而不即是心，亦不即是顽钝的物质。今推演其旨，盖即有机物所持有之最微妙的生活机能。其发现于眼处，谓之眼根；发现于耳处，谓之耳根；乃至发现于身处，谓之身根。身处，略当今云神经系。故根者，非即是眼等官体或神经系，但为运于眼等官体或神经系中最微妙的机能而已。此种机能，科学家无可质测。然以理推之，应说为有。此心必凭借乎根而始发现，故云依根。取者，追求与构画等义。境者，具云境界。凡为心之所追求与所思构，通名为境。原夫本心之发现，既不能不依藉乎根，则根便自有其权能，即假心之力用，而自逞以迷逐于物。故本心之流行乎根门，每失其本然之明。是心藉根为资具，乃反为资具所用也。而吾人亦因此不易反识自心，或且以心灵为物理的作用而已。心理学家每从生理的基础如神经系等来说明心，或径以心理作物理观，亦自有故。夫根既假本心力用为己有，而迷以逐物。此中己者，设为根之自谓。即此逐物之心，习久日深，已成为根之用，确与其固有灵明不相似。而人顾皆认此为心，实则此非本心，乃已物化者也。此心既成为一物，而其所交接之一切境，又莫非物也。故孟子有物交物之言，是其反观深澈至极，非大乘菩萨不堪了此。夫心已物化，而失其本。孟子既名之以物，而不谓之心。然是物也，势用特殊。虽才起即灭，而有余势流转，如瀑流然，不常亦不断。不常不断者，谓其为物，是个生灭灭生相续不绝的。如前刹那方灭，后刹那即紧相接续而生。刹那刹那，前前灭尽故不常，后后相续生故不断。此不常不断的物事，实为潜在于吾人生活的内部之千条万绪互相结合之丛聚体，是故喻如瀑流。此纷纭复杂，各不相乱，而又交相涉入，以形成浩大势用的瀑流。当其潜伏于吾人内在的深渊里，如千波万涛鼓涌冥壑者，则谓之习气。覆看中卷《功能章》下谈习气处。即此无量习气有乘机现起者，乃名习心。前谓其自成为一种东西者以此。道家所谓人心，实即习心。佛家依他心，亦指习心而言。其说为依他者，正欲显其不实在及非本有故耳。唯本心是本有的，是实在的。习心既异本心，因此其在生活方面，常有追逐外物而不得餍足之苦。其在缘虑方面，缘虑一词，赅认识及思维等等作用而言。则辨物析理，有其所长。然即物而究其本性，犹云本体。穷理而要归一极，一者，绝待义。犹易云太极也。则荡然无相，寂然离系。谈至此，本来无一物，何系之有。不可分内外，无物我故，无对待故。不可说有无，谓之有，则无相。谓之无，而实不空。寻思路绝，寻者寻求，思者思考，皆杂以习心，所谓量智是也。今此无相之地，则寻思之路，至此而绝。此处非寻思所及故。语言道断，语言之道，至此而断。非口说或理论所可表示得到故。此唯是神明昭彻，冥冥内证之极诣。而从来哲学家，游意幽玄，辄以向外推度之智，恣其戏论。则以习心未及廓清，无缘自识真性故也。故习心与本心之异，不可以不辨。习心行相，此中行相者，谓习心行于所取境之相状。如后另详。第九章《明心下》。本章所注意者，则将于本心益加提示而已。</p>
<p>或有问言：“《新论》本以恒转之动而辟，说明为心。此所谓心，即是本心，非习心也。然心既只是恒转之动，应不即是恒转。本心，亦省云心，后皆仿此。易言之，心不即是本体。恒转者，本体之名。既云心不即是恒转，换言之，心不即是本体。而《新论》却又说心即本体，其义云何？”答曰：言心即本体者，即用而显其体也。夫曰恒转之动而辟者，此动即是举体成用，举字吃紧。直是本体将他自身完全现作大用了。问曰：“动而辟者固是用，若其动而翕也，则疑于物化，而不成为用矣。”答曰：翕随辟转，非果物化也。翕辟毕竟不二，只是大用昭然。非体在用外也。离用不可觅体，体者用之体。若离用而觅体，岂别有一兀然枯寂世界耶？故乃即用而识体。譬如，于沤相而知其是大海水。夫于本体之动，而名为用。此中动字，义至深妙，非与静反之谓。动者，言体之显现也。即此显现是至神极妙的功用，故名为用。用之成也，恒如其本体，而无改于固有之德性。易言之，即体既成用，而恒不变易其真实、刚健、清净、空寂之本然也。恒字吃紧。真实乃至空寂，皆本体之德也。空非空无，以不受障碍故名。寂非枯寂，以无昏扰故名。故曰即体即用，举体成用故。即用即体，全用即体故。不可析而二之也。夫心者，以宰物为功，心者，神明义。以其主乎吾人之一身，而控御万物，不爽其则，故谓之心。此固是用。用者，言乎本体之动也。说见上。夫所谓心者，只是依本体之动而得名。所以云心即是用。而即于用识体，以离用不可得体故。是故克就吾人而显示其浑然与宇宙万有同具之本体，则确然直指本心。人人可以反求自识，而无事乎向外追索矣。</p>
<p>自昔佛法东来，宗门禅学。独辟于吾国。其道在自识本心，直澈真源真源，谓宇宙本体。识得自心与万物同体，真源岂待外求。唐世有大珠慧海者，初参马祖。祖曰：“来此拟须何事？”曰：“来求佛法。”祖曰：“自家宝藏不顾，宝藏，喻本心。此是万化之原，万物之本，故以宝藏喻之。抛家散走作什么？戒其专恃量智或知识向外追求探索也。古今哲学家，多是抛家散走。我这里一物也无，本体不可当做外在的物事来推度。求什么佛法？”迷者以为实有佛法可求。实则佛者觉也，只此心是。法者轨范或真理，亦只是此心。若离自心，便无佛可得，亦无法可得。又复应知，此心元无形相，不可当做物事去推求。才起求之一念，便已迷失此心，而成为妄想矣。珠复问曰：“阿哪个是慧海自家宝藏？”祖曰：“即今问我者，是汝自家宝藏。此时兴问之心，清净虚明，不夹杂一毫染污或妄念杂虑，故此心即是自家宝藏。一切具足，更无欠少。备具万德或万善。参看上卷《明宗章》谈性智处。使用自在，这个宝藏，是吾人所以生之理，亦即是天地万物所以成形之理。因吾人与天地万物同一本源，不可分割故。由此应知，此大宝藏具有无穷神化，无边妙用，故云使用自在。又克就吾人日常生活言之，此大宝藏，随触即应，无感不通，亦见其使用自在。何假向外求觅。”王阳明有诗戒学者云：“抛却自家无尽藏，沿门托钵效贫儿。”与祖意正同。马祖这段话，所以示慧海者，至为亲切。如前已说，心有本、习之殊。本者本心，习者习心。实则只有本心，可正名曰心，而习心直不应名为心也。当名之以心所。详在下章。然而一般人大抵都为无量无边的习气所缠缚固结，而习气直成为吾人的生命。复玩中卷《功能章》下谈习气处。易言之，即纯任习心趣境，趣者，向往义，竞逐义。习心总是向外追求，即是有所向往与竞逐也。境者，不独实物名境，凡为心之所向往与竞逐者，皆境也。而不自识何者为其自家宝藏或本来的心。佛说众生无始时来，常在颠倒中，犹如长夜。只是自己不认识自己耳。慧海初见马祖问佛法，意中以为有佛法可求。此求之之一念，真将佛法当做物事来追逐耳。直缘其一向习心用事，所以于平平常常，无可起执追求处，而亦计为有物可求。平平常常云云者，吾人与天地万物同体的大宝藏，本崇高无上，孟子所尊为天爵者此也。然复须知，此崇高无上的，正是平平常常的。若悟得这个，才是我的真实生命。易言之，这个才是真的自己，岂不平平常常？又复当知，若认识了真的自己，便无物我，无对待，乃至无取舍等等。于此何容起一毫执着想，何容作一毫追求想哉？而迷者终不悟，其可奈何？马祖鉴其妄习未除，于是呵其外逐，令反悟自家宝藏，又示以无物可求。而慧海乃一旦廓然空其胸中伏莽，伏莽，谓一切染污习气或习心。始跃然兴问，谁是自家宝藏。马祖则直令其反悟当下之心，即此时兴问之心，光明纯净，无有颠倒计度，故谓光明。无有些子杂染，故云纯净。如赤日当空，不容纤毫翳障，此非自家宝藏而何？若时时在在，恒保任得如此时之心，便是药山所谓皮肤脱落尽，唯有一真实也。皮肤，喻染污习气或习心。谓染习克治尽净也。一者，绝待义。真实者，无虚妄义。此谓本体呈现。</p>
<p>上述一公案，直令慧海当下自识本心，可谓易简直捷。当下即是，故云易简。不待他求，故云直捷。然学者如不知所持循，则乍尔之明，正未可恃。持者，保任之而勿失也。循者，由之而勿违也。若识自本心，便须持循而勿失之，孟子所云收放心是也。或问：“本心何曾有放失？”答曰：克就本心而言，他是恒存的，本无放失。若就吾人生活上言之，如妄念憧扰时，即本心被障而不显，便是放失了。言匪一端，须善会。问：“放心如何收？”答曰：知放之知，勿令私欲起而间断之，便是收。不是别用一心来收此心也。如慧海被马祖提撕，习心偶歇，而本心之明，乍尔呈现。却恐妄习潜存，还障本明。</p>
<p>吾平生最服膺马祖搊百丈鼻孔一公案。其揭示独体及护持工夫，至为亲切。独体即本体之别名。以其至明无滞，至大无外，无物与匹，故云独体。百丈怀海大师者，马祖门人也。师侍马祖行次，见一群野鸭飞过。祖曰：“是甚么？”师曰：“野鸭子。”祖曰：“甚处去也？”师曰：“飞过去也。”祖遂回头，将师鼻一搊，负痛失声。祖曰：“又道飞过去也。”师于言下有省，却归侍者寮，哀哀大哭。同事问曰：“汝忆父母耶？”师曰无。曰：“被人骂耶？”师曰无。曰：“哭作甚么？”师曰：“我鼻孔被大师搊得痛不澈。”大师，百丈称马祖也。同事曰：“有甚因缘不契？”师曰：“汝问和尚去。”和尚，谓马祖。同事问祖曰：“海侍者有何因缘不契，在寮中哭告。”和尚为某甲说。祖曰：“是伊会也，汝自问取他。”同事归寮曰：“和尚道汝会也，令我自问汝。”师乃呵呵大笑。同事曰：“适来哭，如今为甚却笑？”师曰：“适来哭，如今笑。”同事罔然。次日，马祖升堂。众才集，师出，卷却席。祖便下座，师随至方丈。祖曰：“我适来未曾说话，汝为甚便卷却席？”师曰：“昨日被和尚搊得鼻头痛。”祖曰：“汝昨日向甚处留心？”师曰：“鼻头今日又不痛也。”祖曰：“汝深明昨日事。”师作礼而退。这一公案，其意义至渊广。略言之，一、示此心是超脱万物而独立的。此中超脱云云者，非谓其离万物而独在也。但以其遍为万物实体，故云超脱。心者，虚寂神妙，不可穷竭之称。是为万物实体，而不即是物。譬如说水为冰之实体，而水不即是冰。又以其既现为物，而即运于物之中，以主宰乎物，毕竟不物化故，故云超脱。他处凡有此类词语者，皆准知，夫众生一向是习心用事，习心只向外逐境，故妄执境物，而不可反识自己。自己，谓吾与天地万物同体之本性。以其为吾身之主宰而言，则谓之本心。习心是物化者也，是与一切物相待者也。本心则超越物表，独立无匹者也。既习心乘权，则本心恒蔽锢而不显。是以吾人一切见闻觉知，只是于境物上生解，终不获见自本性。夫本性，体物者也。体物者，谓吾自己本性，亦即是天地万物之实体。而无有一物得遗之以成其为物者也。故见自性，则遍法界为一真显现，原无性外之物矣。此中法界，犹言宇宙，乃万有之都称。而迷执有外在境物者，亦终不获自识其体物之本性矣。怀海于向上事，透悟本性的工夫，名向上事。用力已深，而未及彻。如天将明，而闇且甚，破闇即明矣。马祖知其然，故于行次，见野鸭飞过，即试诘之曰：“是甚么？”怀海果答以野鸭子，盖习心发露于不觉也。作野鸭子解时，此心只是习心。若除去习心的虚妄所执，便无有所谓野鸭子这个物事。祖再诘曰：“甚处去？”怀师犹不了祖意，复答曰：“飞过去也。”其为习心所使如故。祖至是乃搊其鼻孔，更警之曰：“又道飞过去也。”怀师始于言下有省。盖其旷劫以来染污习气，刹那顿息。由此，豁然识得自己，其后上堂示众云：</p>
<p>灵光独耀，谓心也。人人有个内在的灵光独耀的主人公，而不自识何耶？主人公一词，本之宗门。然切不可误会为宗教家所谓灵魂。先哲名心曰天君，以其主宰乎身故也。主人公义同。，迥脱根尘。根者根身，尘谓物界。言此心超脱乎一身与万物之表，而为其真宰也。超脱义见上。体露真常，体，即斥心之自体而目之也。露者，呈现义。真者，不虚妄义。常者，不变易义。此心自体虽无形相，而有无相之相，灼然呈现，不空无也。其德真实无妄，恒常而不可改易。所以说为吾人之本性，万物之实体也。不拘文字。俗学拘守经籍，欲由文字以见道，而不悟道非离心而外在者。今不反之自心，徒欲因文字悟道，是犹守筌蹄以为即鱼兔也。心性无染，此中性者，自体义。谓心自体上本无一毫染污，乃纯净至善者也。本自圆成。万善具足，万化不穷，是圆满义。法尔现成，不待造作，复说成义。但离妄缘，即如如佛。所谓私意、私欲、惑障、染污等等，皆习气之异名耳。习气者，妄缘也。妄缘之言，显其不实在，非本性故。如如者，不变义。佛者觉义，即谓心性。心性无染，圆明虚寂，故说为佛。妄缘虽障碍心性，而心性恒自如故，不可变易，即是不随妄缘迁改，所谓无染是也。譬如客尘，障于明镜，而明镜自体，恒自如故，不受客尘污玷。故拂拭客尘，还复朗鉴。心性亦尔，但舍离妄缘，即还复本来明觉。</p>
<p>怀师这番话，直综括十二部经旨要，富哉言乎！当其被马祖搊鼻孔而有省，始伏除染习，顿悟自心是超物独立的。所谓“灵光独耀，迥脱根尘”是也。怀师从此一悟，即豁然见自本性，乃深悔从前逐物生解而迷其真。今始省悟，所为哀哭而继之以笑也。厥后所造益深远，却自此番省悟扩充去。</p>
<p>二、示存持之要。存者存养，持者保任。夫马祖指野鸭子问怀师，而师即以野鸭子对。问甚处去，复答飞过去。师两番酬对，自俗谛言之，绝无错乱。而祖乃搊其鼻孔，至负痛失声。此何故耶？祖果不承认有野鸭子，亦不承认有野鸭子飞过一事实乎？而搊怀师鼻孔胡为者。此一公案，实值得玩味。一般人所以放失其心者，只以习心用事，向外逐境。习与物化，障碍本性。积劫痴迷，无由解悟。怀师反己工夫，反己者，息其逐物之妄，而反诸己所固有之本心，始信万化之原，不可向外觅取，不可以物推观。大概近熟。近者，未至乎熟而近之也。祖于行次，共见野鸭飞过时，因乘机故诘，故者故意。将诱而进之耳。怀师若果见性，则遇祖之诘，决不同于未见性人，直任习心冲口而出，以野鸭子答也。怀师若果至此为句。或问：“应如何答？”余曰：此无须代拟答词。唯可断言，彻悟人决不如是作答耳。从来禅师多尚机锋，只是当机妙应。若后人代拟之，便无谓。见性，即证一真无待，一真之一，无对义。岂复有物可说。故彻悟人彻悟者，以见性故名。睹山河大地，不作山河大地相想。相者相状，下仿此。睹男女，不作男女相想。则其睹野鸭子也，宁作野鸭子相想耶？虽复随顺俗谛，并不遮山河大地乃至野鸭子相，而遇诘者意存启示本分事无物可说时，本分事，谓本性或本心，此宗门语。若见自本性，即物我等相俱遣，故于此无物可说。必能鉴机立应，妙符至理。怀师滞于习心，未臻斯诣。祖故再诘，而师犹不悟，乃以飞过去答。夫计有野鸭子之物，则必随计野鸭子飞过。此皆习心逐境作解故也。于是而祖搊其鼻孔，至负痛失声，且戒之曰：“又道飞过去也。”而师至是始有省。夫祖所以申警之者，既令其自识独体。独体谓本心，是乃吾与天地万物所同具之本体。绝待故云独。但以其主乎吾身而言，乃云本心。则由此勿舍存持，人人具此本心，而常为习心所障碍者，则以无存持之功故耳。勤加涵养，只存持不懈，便是涵养。亦不能外是而别有进修之要道也。何者？存持之功，唯在息其向外逐境之心，此心乃习心，非本心也。常令胸怀空虚，染习尽故。无取无著。取者，追求义，计度义。著者执着。习尽，则无取着。此际，则独体炯然，所谓空不空如来藏是也。如来一名，有多义，举要而言，无所从来，曰如来。藏者，含摄义，含摄万有故。此中如来藏，即本体或本心之别名。空者，空一切染污习气也。不空者，此如来藏心，是圆成实故。圆成实一词，详在中卷《功能章》。如来藏心，具有空与不空二义。谓习心空，而此圆成实自体不空故。怀海犹未空其逐境之习，即于存持工夫，未得其要。马祖当机善诱，意深远矣。</p>
<p>今世谈禅学者，皆熟闻作用见性一语。然何谓作用，何谓性，云何于作用见性？则谈者鲜不茫然。夫性者，吾人与天地万物所同具之本体。但以其为吾人所以生之理而言，则谓之性。以其主乎吾身而言，亦谓之心。作用者，即凡见闻觉知等等，通名作用。曰见，曰闻，曰觉，曰知，皆作用之名，复言等等者，作用相状复杂，列举不尽故。故举见闻觉知，即摄一切作用在内。</p>
<p>云何而言作用见性？则非于作用加以解析不可。若于作用加以解析，则非先说明所谓根或根身者不可。</p>
<p>印度佛家，自小乘以来，说有五根。曰眼根、耳根、鼻根、舌根、身根。此五根者，亦总名根身。身者，自体义。即根为吾人自体，故名根身。世或误解根义，以为即肉眼等名根，此中等者，谓肉耳乃至肉体。及以肉眼等互相联系的全体即物质的七尺之躯，计为根身。此实大谬。佛家说根为清净色，此中色言，是相用义，非质碍义。虽不同于物之有质碍，而有相用可言，非空无故，亦名之为色。清净者，显其相用微妙，故云清净。云何微妙？微者精微，非目所见故。妙者神妙，其力用不可测故。安慧菩萨说根者，最胜自在义。见《广五蕴论》。自在者，显其力用无滞碍故，非机械性故。此本非心，亦复非物，却是介乎心和物之间的一种东西。自此以下，为余所引申之义。如果把他根作宽泛的解释，就说为生活机能，自无不可。但不如说他是生命力之健进所构成的一种机括。古者弓箭有机括，以司发动者也。今所谓根者，乃生命力所自构之资具，而藉之以发现自力。故根可以机括喻之。也可说生命力健进，隐然具有目的。因为欲达其目的，遂形成了这种机括。根的意义，约略说来，只如此。凡有机物之所以异于无机物者，就因为具有根的缘故。根力具云根的力用。潜运眼处，能发视识，说为眼根。眼谓肉眼，发者发现。见色之识，名为视识。此识只依根发现，而非根之副产物。勿误会。根与识，须辨清，下皆准知。根力潜运耳处，能发闻识，说为耳根。耳谓肉耳。闻声之识，名为闻识。自余准上可知。乃至潜运身处，能发触识，说为身根。身，谓肉体和神经系。言乃至者，中间略而不举故。自余准上可知。故根者，不即是肉眼等。而所谓根身者，亦非仅目物质的七尺之躯，肉眼等相互联系的全体，叫做七尺之躯。这个东西，只是物质的，是无机世界的一部分。此乃诸根之所附着处，而不即是诸根。此不容不辨。佛家虽说有净色根，而未详其义。吾著《佛家名相通释》曾叙述其说。吾于佛家建立根的意思，极所赞同。但关于根的说法，颇以己意引申，不必悉符旧义也。他日容当深论之。</p>
<p>如上略谈根义，现在要还入本文。夫见闻觉知等等作用，常途即名之为心。其实，此等作用，元不即是本心。后文本心亦省云心。只是根门假借心之力用，而幻现一种灵明，以趣境云尔。根门者，门以出入为义。万感来入乎根，而根出其灵明以立应之，故名根以门。幻现者，由根假心之力用，而现起灵明。此灵明，非根之本身所固有，故云幻现。趣境者，凡来感之物，皆境也。根则藉心之力用，而有灵明现起焉。足以发趣乎境，而应之不爽。故云趣境。夫心之在人，本无时或息。然其流行于一身之中，此克就一人身上而言之耳。实则一人之心，即是宇宙之心，元是无所不在的，非限于一身也。随感而应，要不能不藉乎根。若无有根为此心发现作机括者，又何从见得心。夫根者，只是生命力健以进，所形成的一种资具而已。如在无机物中，生命力犹未显发，即所谓根者，尚未形成。这时便难见心了。但克就根言，则根自有其权能。而心之力用之发乎根也，根即假之，以自成其灵明。譬如笛，假人之声气，以自成为笛声。这种灵明，恒与其无待之本然，不必相似，无待，谓心也。此心即吾人之真性，万物之本体，故无待。本然者，形容词，谓此心固有的德性，本来是如此的。今根假心之力用，以逞其灵明，而趣境。则此灵明，每与心之德性不必相似也。不必二字吃紧。非决定不相似，但易至不相似。故云不必。而每习与物化。盖根之灵明，恒逐物，以殉没于物，故云物化。习者，犹云常常如此为之，谓其惯习于物化而不知反也。由此，遂有习气等流。言等流者，根之灵明，现起趣境，以习与物化时，即此刹那顷，便造成了一种惯性。此云惯性，并不是泛泛的说法，而是谓此刹那顷之习便成功一种势力叫做习气。这个习气，不会无端消灭，但也不是恒常坚住的支持下去，却是习气的自身刹那刹那前灭后生，相续流转下去。因此说为等流。等者，相似义，谓后起续前，决定似前。相似而流，故名等流。即此习气随逐根身，根身见上文。习气恒随逐根身而不相舍离。还复乘机跃现。故根趣境时，虽假心之力用，而自逞其灵明，以追攀前境。追者追求，攀者攀援。前境者，具云常前之境。凡言境者，不限于有形质的物事，只为心之所追攀者，通得境名。他处仿此。然于其时必有染习突跃，以与根之灵明相挟同流，叶合若一。习分染净，参看中卷《功能章》下。挟者逼附义。染习依根明起，根明，具云根之灵明。后仿此。是根明之类故。于是而心之力用不得显，乃孟子所谓放心之候也。夫根明，实假心之力用而现起，虽可以不似其本，本谓心。而此明之所假藉者即心之力用，此心毕竟不改其性。盖所谓根明者，从根之一方面而言，是根假于心之力用，而自成其明。但如从心之一方面而言，却是心之力用发现于根门。此心之力用行乎根门，虽缘根之假藉以成其明，驯至物化，但此心之力用，毕竟不缘根之假以成明，而改其性。譬如明镜，为客尘所锢，而镜本性即所谓鉴照者，终不随客尘迁改。故释迦教诸学者，唯以守护根门为要。参考《杂阿含》等经。守护根门者，即是恒持正智、正念。此中正智、正念，即是心之力用发现于根门者。必须敬以持之，而不今丝毫走作。走作系谚语，谓如不能持之，将使心作用为根所假藉之，以成为根之明。即动念乃失其正，是谓走作。昔朱子持心之功甚密，尝以走作为耻。吾人必保任此心，使其恒为主于中，不使根得假之以成为根之明。如是，则根者只为心力所凭以发现之资具，而不得役心从己以殉物。己者，设为根之自谓。天君恒时炯然在中，心力，具云心之力用。天君，犹宗门云主人公，谓心也。所谓照体独立是也。照体者，谓此心自体是即寂即照，即照即寂的。《易》谓之大明。大者，形容其圆满而无亏欠也。虽只言明或照，而湛寂义自在其中。独立者，无对义。</p>
<p>综前所说，约有四个要点，须加提示。</p>
<p>一、作用者，即克就见闻觉知等等而名之也。详前。</p>
<p>二、此见闻觉知等等作用，实即心之力用发现于根门者。故此作用。不即是心体。心体是独立无对的，冲寂无朕的，故不可说见闻觉知即是心体。但心体亦非离见闻觉知而独在。心体亦是流行不息的。若于其力用发现者如见闻觉知之外，而欲别觅心体，则心体又安在耶？</p>
<p>三、见闻觉知等等，通名作用，固如上说。但如严格言之，则见闻觉知等等，固有不得名为作用者。夫作用之云，乃言夫本体之流行也。故心之力用心即本体。依根门而发现，为见为闻为觉为知，而非根所障、非习所锢者，即此见闻觉知，名为作用。须知，心之力用流行乎根门，而根假之以自逞其灵明，即根乃乘权，而心之力用始受障碍。且根乘权，则染污习气与之俱行，益以锢蔽此心。唯有守护根门而不放逸者，方不为根所障、习所锢耳。若乃根假心力以自逞，而挟习俱行，由此而发为见闻觉知，虽在通途亦名作用，实则此等见闻觉知，已不是本体流行，但是根与习用事故，即不成为作用也。故谈作用，应当简别。</p>
<p>四、作用义，既经刊定如上，则作用见性义，亦不待深谈而可知已。夫作用者，即本体之流行而言之也。流行则未即是体之固然。何者？流行是用，体者用之体。夫体无差别，而用有分殊。故自用言之，不即是体之固然也。然体要不离流行而独在，以举体成用故，不可离用觅体故。是故于流行识体。</p>
<p>如前举马祖答慧海一公案，即就慧海见闻觉知处指点。缘慧海与马祖酬对时，他内部发生了一组见闻觉知。据常途的说法，慧海这时内发的见闻觉知，就叫做心。不过，此所谓心，是以作用名心，非就本体而目之也。有难：“见闻似非内发。”答曰：凡引生见闻的，如人和语言，或其他物事，则属外缘。而见和闻，却是内发的，非见闻在外也。见闻不只是感摄，而是具有明解的，此不可不知。马祖答慧海，只令他反躬体认，当下虚明纯净，不杂一毫倒妄的见闻觉知。就在这里认识他固有性体，即所谓自家宝藏。可谓易简真切之极。盖见闻觉知，固是当下发生的作用。而此作用不是没有内在的根源，可以凭空发现的。不是二字，一气贯下。譬如众沤，他有内在的根源，即大海水是。须知，此作用，即是性体之流行，故于作用而见性也。犹之于众沤而见大海水。马祖搊怀海鼻孔一公案，则可与答慧海者反以相明。怀海于野鸭子飞过时，而起野鸭子的见。这个见，正是逐物生解。此解只是根与习用事，而不是本体之流行，即不成为作用。故于此不可见性。吾举这一公案，却从反面说来，以显正义。</p>
<p>总之，性体浑然至真，寂然无相。不可说见闻觉知等等作用，即是性体。不可，至此为句。故但曰作用见性，非谓作用即是性。然非离作用外，别有性体，故必于作用见性。犹之非离众沤外，别有大海水，故必于众沤而识大海水。明代阳明派下，多有只在发用处说良知者，是直以作用为性体。其谬误不待言。及聂双江罗念庵救之以归寂，而于作用见性意思，似亦不无稍阂。夫归寂，诚是也。而寂然真体，毕竟不离发用。如或屏用而求寂，其不为沦空之学者鲜矣，尚得谓之见性乎？</p>
<p>问曰：“如上所说，心之一名，通体及用。有克就本体而名之为心者，有克就作用而名之为心者。是则心之名虽同，而其所目则异实，不可以无辨也。”答曰：同名异实之云，似将体用截成两片，却成过误。夫义理自有分际，辨析不可不精。而察其分际，尤贵观其会通。夫说作用名心者，当知用不离体。才说作用，便于作用见性。性谓本体。如说众沤，便于沤见大海水。说本体名心者，当知即体而言，用在体。如说大海水，便知大海水不离众沤独在。体用毕竟不可截成二片，是义宜知。在宇宙论上与心理学上，均不可将体用分成二片。</p>
<p>问曰：“所谓作用者，将纯为本心之流行，而无习与俱乎？”答曰：心之力用，流行于根门，而不为根所障，习所锢者，方名作用。此前所已言也。夫习与根，恒相随逐。习之得以锢其心者，以其为染习，而与根相俱以乘权故也。锢者锢蔽，如云蔽日。习分染净，见中卷《功能章》下。此明锢心者，只是染习。相俱者，同行义，叶合义。若乃保任此心，使其不至见役于根，即根乃不为心之障，而染习亦不得起以乘权，即心不被锢也。然复须知，染习必须伏除，伏者，抑之使不现起。除则断灭之也。净习毕竟不可断。不断故，恒与根同行，与心相应。相应者，叶合如一也。故未有心得孤起而无习与俱者也。参看下章谈心所处。夫净习依本心而起，即心之类。其相应于心也，固已和同而化，浑然无应合之迹。而习亦莫非真几之动矣。真几之动，犹云本心之流行。此言净习随心转化，故不异本心也。马祖云：“只如行住坐卧，应机接物，尽是道。吾国儒道诸家，皆以宇宙真源、人生本性说名为道。道者由义。以其为人之所共由，故名。体道之人，其日用云为，皆从本性上发出，而不杂以一毫后起之私，故云尽是道。道即是法界，法界，犹云宇宙本体。但以其在人而言，则谓之心。马祖以此土先哲所云道，与印度佛家所云法界，同为本体之目。乃至河沙妙用，不出法界。”河沙，喻数量无穷尽也。吾人日常生活中，一切皆从真体流行。孟子曰：“君子深造之以道，言深造之功，将以至于道，非如俗学只务知识而已。欲其自得之也。自得者，实有诸己之谓，非徒尚解悟也。解悟则以心测道，其去道也远矣。自得则心即是道，道即是心，而已与道为一。自得之，则居之安。居其所自得，处乎至足，然无待，如何不安。居之安，则资之深。所资者即其所居。故唯内资。而非有资于外也。夫外资者，无源而易竭。内资者不竭。存乎内者，源深而无极故也。资之深，则取之左右逢其原。”孟子此言，深得理要。夫资乎内者，深远不可竭。故随其取给，或左或右，靡不逢原。原者，万有之本，万德之基，万行之宗。资者，资此者也。居者，居此者也。自得者，得此者也。深造者，造此者也。是乃所谓道也。日用之间，随所取给，左之右之，莫不逢此真实本原。起想动念，举足下足，随在皆是道体发现，焉往而不逢之哉？马祖所云河沙妙用，不出法界，与孟子左右逢原之旨，盖有互相发明处也。</p>
<p>夫佛家之学，无论小宗、大乘，要皆归趣证体。证见本体曰证体。证见者，谓本体呈露时，炯然自见耳，非别有一心来见此体也。略小谈大。空宗形容本体空寂，无相故名空，离昏扰故名寂。甚深微妙，穷于赞叹。有宗形容本体真净，离倒妄故名真实。离诸戏论相故名清净。甚深微妙，穷于赞叹。有宗将体用分截，故成谬误。然其形容真净德相，亦自有契应处。然诸大乘师谈本体，通空有二宗，故置诸言。颇表现一种超越感。即对于至高无上的至善的真理，此中真理，即本体之别名，下仿此。举善，即摄真与美。而有无限的庄严之感，同时起一种极殷重的欣求，如是故谓超越感。这种感固极可贵，吾人所以破现实生活之桎梏者，全赖乎此。然复须知，若学者由诸大乘师之所启示而发生此种超越感，便谓已至究竟，此则大谬。夫诸大乘师，以言说方便，引令学者发生超越感，固非以此为究竟。而在学者当发生超越感时，其自身犹未能与真理为一，盖未免心外有境。超越的本体世界，却是其心外之境。庄子所为呵列御寇犹有所待者也。必自居超越，而漠然亡感，漠然者，浑然无对貌。始立乎无待。是故禅家兴，而直指本心。心即是理，真理省云理。理即是心，于是心外无境。吾人自身虽复随俗说为在现实世界中，而实乃然超越。以在己之心，与遍为万法实体的理，既是一而非二，万法，犹云万物或万有。则称真而谈，真谓真理，称者契应。当体超越。当体，谓吾人自身。才识真理在己，即自身便是超越的也。岂于自身外别有一超越之境为所感者哉？夫超越在己，即超越不是感。宗门直指本心，其视大乘空有二轮，又进而益亲切者也。《华严》为有宗六经之一，其“三界唯心，万法唯识”之旨，宗门实与之密契。空宗《般若》，荡然破一切执，而其智始显也。智，本心也。宗门通空有二轮，但其入处乃较亲切，学者宜知。</p>
<p>夫神明冲寂，神明，谓本心。而惑染每为之障。惑染无本根，而足以障碍本心。如浮云无根，而能障日。真宰无为，真宰，谓本心。而显发恒资保任。严矣哉保任也。真宰不为惑染所障而得以显发者，则以吾人自有保任一段工夫故耳。保者保持，任者任持。保任约有三义：一、保任此本心，而不使惑染得障之也。二、保任的工夫，只是随顺本心而存养之。即日常生活，一切任本心作主，却非别用一心来保任此本心也。三、保任的工夫，既是随顺本心，即任此心自然之运，不可更起意来把捉此心。程子所谓未尝致纤毫之力是也。若起意，则是妄念或习心窃发，而本心已放失矣。善夫阳明学派之言曰：“即工夫即本体。”一言而抉天人之蕴。东土诸哲，如儒与佛及老聃派传心之要皆不外此旨也。工夫则万行之都称。行者，修行，亦云进修。吾人日常生活中，不论闲静时，或动作万端时，总期念念之间，恒由本心为主，毋任惑染起而间之。然欲致此者，要当有不断的努力，非废然纵任而可至也。此云不断的努力奢者，即修行或进修之谓。行而曰万者，修行非一端而已。人各因其所偏失而期以自克焉。故修行不泥于一轨也。如佛家有六度，乃至十地等无量行。儒者于人伦日用之地，或以居敬为要，或以主忠信为先，乃至种种，亦非孤尚一行以为法程也。工夫诚至，即本体呈显。若日用间工夫全不得力，则染习炽，邪妄作，斯以障碍本体而丧其真矣。真谓本体。故曰“即工夫即本体”，此尽人合天之极则也。工夫只是保任，无量的工夫，无非保任此本心而已。原非于本体有所增益。但勿为染习所缚，勿顺躯壳起念，人只为染习所缚，即顺躯壳起念，而本心乃梏亡矣。王阳明教学者，每于此处提醒。而使本心恒为主于中，恒字吃紧。有不恒时，即本心放失，便无主人公也。则大明朗乎无极，本心不倚于物，故非知识的。而炯然至明，为一切知识之原，故非无知，无穷尽故云无极。性海渊兮绝待。本心即是吾人与万物同具的本体，故说为性海。性者，生生义。海则喻其至大无外也。斯以静涵万理，静谓泯绝外感时。动应万变。动谓事物纷然交感时。动应则神不可测，静涵则虚而不屈。不屈谓无穷竭。是为动静一原。吾人日用间，不论静时动时，通是本体浑然流行。故静涵万理者，静时是本体实现故。动应万变者，动时是本体实现故。此缘一向工夫没有松懈，所以本体呈露，有动静一原之妙。若工夫不得力，即染习乘机而起，静时便昏沉，无从发现涵万理的本体；动时便浮乱，无从发现应万变的本体。王学末流，或高谈本体，而忽略工夫，却成巨谬。</p>
<p>明儒有杨天游者，于工夫即本体之旨，颇不契。其言曰：“本体光明，犹镜也。工夫，刮磨此镜者也。若工夫即本体，是谓刮磨之物即镜也，可乎？”黄梨洲驳之曰：“此言似是而非。夫镜也，刮磨之物也，二物也。故不可说刮磨之物即镜。若工夫本体同是一心，非有二物，如欲歧而二之，则是有二心矣。其说之不通也”云云。余尝考杨氏说，盖谓工夫有积累之渐，本体无积累之渐。工夫有纯驳偏全不同，本体无偏全，无纯驳。以此，不许工夫即本体，实倒见也。夫保任此本体，方名工夫。但保任实由本体之自明自觉，易言之，即工夫实自本体出。非是离本体别有一心来用工夫。杨氏于此盖未省也。工夫既非离本体别有物，只是本体之发现而已。在工夫上说积累，说纯驳，说偏全，此是从发现之迹上比拟。今说工夫即本体者，是将一一工夫会归本体，自是探原之论，未可以常途滞迹之见相衡量也。杨氏歧本体与工夫为二，故以积累等之有无两相比较。梨洲虽知其误，而驳词未足以解其蔽也。</p>
<p>无工夫而言本体，只是想像卜度而已，非可实证本体也。唯真切下过工夫者，方实证得本体即自本心，无待外索。无工夫，则于此终不自见，不自承当，唯以一向逐物的知见去猜测本体，是直以本体为外在的物事，如何得实证。实证乃本体之自明自了。故本体如被障而不显，即无实证可言。若知工夫切要，而未知工夫即本体，是工夫皆外铄，而昧其真性，此之谓冥行。又且如无源之水，求免于涸也不得矣。</p>
<p>夫求识本心，在佛家盖自宗门兴起，而后盛趣此一路向，固夫人而知之也。儒家则远自孔子已揭求仁之旨。仁者本心也，即吾人与天地万物所同具之本体也。至孟子提出四端，恻隐之心，仁之端也。羞恶之心，义之端也。辞让之心，礼之端也。是非之心，智之端也。只就本心发用处而分说之耳。实则四端统是一个仁体。仁体即本心之别名。儒家仁智等名，须随文取义。如仁之一名，有时克目本体，则非与义礼智信等德对待立名也。有时与义礼智信等德相对为言者，则此仁字，系就发用处说。如随事而发之为恻隐则名仁，随事而发之为羞恶则名义是也。余可类推。智之一名亦然，有时为本体之目，有时就发用处说。准上谈仁可知。后来程伯子《识仁篇》云：“仁者浑然与物同体。此言仁，只是吾人与万物统同的本体。义礼智信，皆仁也。”此则直演孔子大易“元者善之长也”意思。《易》以乾元为万物之本体，坤元仍是乾元，非坤别有元也。杨慈湖深得此旨。元在人而名为仁，即是本心。万善自此发现，故曰：善之长。逮王阳明作《大学问》，直令人反诸其内在的渊然而寂、恻然而感之仁，而天地万物一体之实，灼然可见。罗念庵又申师门之旨。盖自孔孟以迄宋明诸师，无不直指本心之仁，实则，仁即本心。而曰本心之仁者，为措词方便故。以为万化之原，万有之基。即此仁体，无可以知解向外求索也。明儒徐鲁源鲁源师事钱绪山，阳明再传也。曰：“惟仁者性之灵，而心之真。力按仁即本心，亦即是性。凝于冲漠无朕，而生意盎然，洋溢宇宙。力按冲漠无朕者，空寂也。佛家只体会到空寂，而不知空寂之中，正是生意凝众，盎然不容已也。本体元是如此。以此言性，非枯寂断灭之性也。力按佛家小乘颇近枯灭。大乘不住生死，亦不住涅槃，视小乘已一变，然仍以度尽一切众生为蕲向，终与儒家人生观不同。由儒者之道，以衡大乘，则彼犹未离乎枯灭也。达于人伦庶物，而真体湛然，迥出尘累。以此言心，非知觉运动之心也。力按知觉运动之心，习心也。仁则本心也。然仁体作得主时，则知觉运动之心，亦成为仁体之发用。此义宜知。故孔子专言仁，传之无弊。”鲁源此说，可谓得儒家之旨。</p>
<p>或有难言：“孔门之学，教人即实事上致力，曷尝谈本心、说仁体耶？《论语》一书，可考见也。”答曰：论语载门下问仁者甚多，汝乃不考，何哉？孔子寿至七十以上，门下三千，通六艺与闻至道者七十二人。其平生讲说极繁富可知。《论语》仅一小册耳，其所不载者何限。然即此小册，所载问仁诸条，已于全书中，甚占地位。夫门下迳直问仁，则必孔子平生专以求仁为学，可知也。后儒如王阳明，以致良知为学，亦与孔子言仁相类，夫良知即本心，凡为阳明之学者皆知之。仁即本心。而治论语者顾不悟，何耶？孔子答门下问仁者，只令在实事上致力。易言之，即唯与之谈工夫，令其由工夫而自悟仁体，即本心或本体。却不曾克就仁体上形容是如何如何。一则此非言说所及，二则强形容之，亦恐人作光景玩弄。孔子苦心处，后人固不识也。昔有一友，亦尝谓《论语》言仁，非即本心。吾语之曰：《论语》云，“君子无终食之间违仁，造次必于是，颠沛必于是。”此所谓仁，非本心耶，非本体耶，岂可将此仁体说向外去，而只作为行事上之一种规范或德目看耶？岂可，至此为句。其友闻之，悚然有省。印度泰戈尔氏来吾华时，自云：“曾读《论语》，只觉是一部法典然。”孔子果如此，则学无本源，何足云圣。泰氏读《论语》而未通，亦足惜也。夫孔子岂未达本源者耶？彼自云“十五志学”，学者觉义，见《白虎通》。于觉而识仁体焉。学之究竟在是也。究竟一词，简异一切知识的学问。不仁谓之麻木。麻木者，不觉也。不觉即仁体梏亡。上蔡以觉言仁，甚是。朱子非之，误矣。志于仁，乃为志学。“三十而立”，此志已立定也。“四十不惑”，自识仁体也。“五十知天命”，既自识仁体，涵养益深，至此乃实证仁体即天命也。夫天命者，以其无声无臭，而为吾人与万物所同具之本体，而谓之天。以其流行不息，则谓之命。故天命非超脱吾人而外在者也。王船山不了孔子意思，其《读四书大全说》，直以天道为超脱吾人而外在者，迷谬殊甚。墨翟之言天，盖视为外界独存，以此矫异于儒，而适成其惑。船山反阳明，而卒陷于墨。唯自识仁体，寂然无相之谓天，渊然不已之谓命，流行不息，古诗所谓“於穆不已”是也，於穆者，深远义。无可舍本心以索之于外。是故其志学之始，内有存主，而非外铄。志者，存主义。存主即不违仁之谓。由是而立，而不惑，终乃灼然知天命之非外。知者证知，非知解之知。《阿含经》云：“身作证。”是此知义。此理于吾身实现之故也。到此境地，只是仁体流行，绝无阂蔽，故曰“六十耳顺”。耳顺者，形容其无阂蔽也。又进则“七十而从心所欲不逾矩”。此义甚深微妙，学者切忌粗心作解。至此，则神用不测，乃仁体自然之妙。孔子“十五志学”一章，须融会《论语》全部意思，及易《春秋》大旨，而潜心玩索，切忌断章截句作解。夫《易》之乾元，即是仁体，万物所资始也。《春秋》以元统天，与《易》同旨。成形之大者为诸天，皆乾元仁体之凝成也。举天则赅万有可知。《易》《春秋》并言乾元统天，以皆孔氏之传故。证之《论语》，弟子纷纷问仁。则孔子平生之学，不外反求本心，洞识仁体。尽己性而即尽物性，本无内外可分也。《论语》曰：“天何言哉？四时行焉，百物生焉，天何言哉？”时行物生，形容仁体，活泼泼地。世之谈哲学者，唯任知见去逐物起解，如何得领悟这般境界。认得此意，则知《论语》所记《孔子》言行，一一皆从仁体流出。唯其中有主故，渊然而恒寂，灵然而恒感，故发无不当。无不当，即是不逾矩。夫岂不见本源，而规规然于应事接物之间，拟立规范，若遵行法典之为耶？以世俗之智而测圣人，其陷于巨谬也宜矣。</p>
<p>《论语》记子所罕言，仁居一焉，仁即本体。然则夫子并非绝口不言仁体，只罕言耳。非上根利器，不可与言仁体。只随机感所触，而示以求仁的工夫。《论语》所记，皆谈工夫，无启示仁体处，诚哉其罕言也。孔子盖谓真理当由人伦日用中实践而证得。此中真理即谓仁体。证得者，前引《阿含》云身作证是也。实践不力，而逞解悟，其解悟必不实，终与真理为二也。此等精神，实为治哲学者所不容忽视。容当别论。明儒吕泾野，为学壹意践履。践履亦云实践，谓人伦日用中实修的工夫。其教学者有曰：“诸君求仁，须要见得天地万物皆与我同体。一草一木，不得其所，此心亦不安始得。须看伊尹谓‘一夫不获，不获，犹云不得其所。若已推而纳之沟中’，是甚么样心。力按：于此识本心，于此见仁体。王言曰：‘此气象亦难。今日于父母兄弟间，或能尽得。若见外人，如何得有是心？’曰：‘只是此心用不熟，工夫只在积累。如今在旅次，处得主人停当，唯恐伤了主人。接朋友，务尽恭敬，唯恐伤人朋友，处家不消说，随事皆存此心。此语吃紧。数年后自觉得有天地万物为一体气象。’”力按：人人能如此为学，则世界可大同，人道成至治矣。泾野此段话极老实，极切近。学者求识仁体，却须如此下工夫。工夫做到一分，即是仁体呈露一分。工夫做到十分，即是仁体呈露十分。若全不下工夫，则将一任迷妄狂驰，迷妄者，染习也，计执形骸之私也。而仁体乃梏亡殆尽矣。尽者，灭尽。仁体本无亡灭，然自吾人生活上言之，既完全违逆仁体，令其不得显发，则等于亡灭之也。</p>
<p>还有史玉池明东林派之学者。谈求仁的工夫，亦极真切。其言曰：“今时讲学者，率以当下指点学人，力按：当下一词，本之禅宗。如前引马祖答慧海一则公案，即是就慧海当下的心，而指点他令悟本体。宋儒中已多用禅机，明儒尤然。此是最亲切语。及叩其所以，却说饥来吃饭困来眠，都是很自然的，全不费工夫。力按：饥来吃饭困来眠，本禅师语。只是形容不昏沉及不起若何贪着的意思。当初随机指点，本无病。后来不悟者，妄附此语，遂成狂惑。见学者用工夫，便说本体原不如此，却一味任其自然，纵情纵欲去了。是当下反是陷人的深坑。力按：阳明学派末流，确有至此者。不知本体、工夫是分不开的。力按：此语的当。有本体，自有工夫。无工夫即无本体。力按：本体，儒者亦名仁体。试看樊迟问仁，是未识自家仁体而兴问。夫子却教他做工夫，曰‘居处恭，执事敬，与人忠。’参考《论语》。凡是人，于日用间总不外居处、执事、与人这些生活情况。居处时便恭，执事时便敬，与人时便忠。此本体即工夫。力按：恭与敬及忠的心，是本体发用，故云本体即工夫。学者求仁，居处而恭，仁就在居处。执事而敬，仁就在执事。与人而忠，仁就在与人。此工夫即本体。仁体与恭、敬、忠，分析不开。力按：恭也敬也忠也，皆工夫之名。实则此工夫即仁体，如何分得开。此方是真当下，方是真自然。若饥食、困眠，禽兽都是这等的，以此为当下，便同于禽兽，岂不是陷人的深坑。力按：禅家末流之弊，须得有此简别。且当下全要在关头上得力。今人当居常处顺时，也能恭敬自持，也能推诚相与。及到利害的关头，荣辱的关头，毁誉的关头，生死的关头，便都差了。则平常恭、敬、忠，都不是真工夫。不用真工夫，却没有真本体。故夫子指点不处不去的仁体，却从富贵贫贱关头。力按：贫贱如去之不以正道，则终不去也。富贵如处之不以正道，则终不处也。此不去不处之心，即是仁体。详见《论语》。孟子指点不受不屑的本心，却从得生失死关头。力按：如乞者遇食，得之则生，失之则死。但如与之者极无礼，则宁死不受而不屑偷生。此不受不屑之心即是本心，亦即仁体。参考《孟子》。故富贵不淫，贫贱不移，威武不屈，造次颠沛必于是，舍生取义，杀身成仁，都是关头时的当下。此时能不走作，才是真工夫，力按：此云不走作者，即本心不放失之谓。如本心认为当死时，忽私意起而间之，遂苟且偷生，此即走作。不走作者反是。才是真本体，才是真自然，力按：违逆本心而狥私欲者，为染习所驱使，确是不自然，非自省密者不知也。才是真当下。”力按：以上须参考《论语》、《孟子》。如极贫贱乃至生死等关头时，一毫不走作，此其念念的当下，都是真的。易言之，纯是仁体显发。玉池这段话，确极真切，当与前所引泾野语参看，皆不失孔孟精神也。玉池谓有本体自有工夫，工夫毕竟是本体发用，非别有一心夹用工夫，故云有本体自有工夫。无工夫即无本体，黄黎洲《明儒学案》序云：“心无本体也，工夫所至，即其本体。”此其晚年注重工夫，可谓进境。而世或以为黎洲不承认有本体，则误解也。其首曰心无本体者，盖为纵夺之词。极言之，以起下文工夫即本体耳。若不用工夫，则本体已梏亡矣。此是的然见道语。</p>
<p>禅家作用见性，儒者即工夫即本体，于此可见二家旨意有相通处。如前所举居处恭云云，这时恭的心是工夫，而实即本心之发用，是名作用。禅于此见性，儒则于此识本体。故云相通。然儒者于人伦日用、万物酬酢处致力。虽云随处体认天理，此中天理，谓本心发用，自然有则也。如居处恭，执事敬，与人忠。何故不恭、不敬、不忠便不可？此只是本心自然之则，必顺此乃安，否则不安，无可更诘理由。所以说为天理。居处必恭，执事必敬，与人必忠，就是随处体认天理，而不敢违之。儒者用工夫只如此。而精神发散易，收摄较难。如非上等根器，又深于涵养者，则日用践履处幸免差忒，而大本透脱殊不易。大本谓本体。透脱者，谓吾人证得本体，恒保任之而无或违失。如是，即心即真宰，例超越万物之表，独立无匹，故云透脱。颜子三月不违仁。仁，本体也。三月，久词也。虽能保任仁体，久而不违，然未能恒常不违，则本体犹未能卓尔呈露，非真透脱也。颜子且然，况其凡乎。佛家遗伦物，独处清闲，《阿含经》语。壹意收摄精神，趣人本真，本真谓本体。反求自性。此承上语，重复言之耳。自性即本真，以其为吾人所以生之理故曰自性。高材故易证真，证得本体曰证真。钝根犹难朝彻。庄子云：“朝彻而后能见独。”见独，证见本体也。朝，旦也，明也。朝彻，谓洞然明彻也。其道出世，而反人生，不可为常。非恒常不易之道也。孔子曰：“道不远人。人之为道而远人，不可以为道。”此是儒家法印，不可易也。佛家于本体生生不已之德，却要逆遏住，中卷《功能章》亦言及此。是乃人类思想之最畸异者，要非常道。自释迦没后，小乘支分流别，而趣寂本旨，犹所共承。趣寂者，趣向寂灭，出离生死海也。小乘无余涅槃是也。独至大乘出，特标无住涅槃，不住生死，亦不住涅槃，是名无住涅槃。于是不染世间，犹云不沦溺于世间，即不住生死之旨。亦不舍世间，不舍离世间，即不住涅槃之旨。尤复勤求世智，世智，谓世间一切知识的学问。如大乘菩萨勤学五明，谓因明、声明等等。此已渐近儒家。然所为主无住涅槃者，则以众生不可度尽故，乃誓愿不舍众生。《经》云：“由有众生，故有大悲”是也。大乘于佛家一贯相承趣寂本旨，固未根本改易。故大乘的人生观，毕竟与儒家不类。只可从其不舍世间，而谓为有接近儒家的倾向耳。覆看中卷《功能章》。然此接近之点，关系极大。本论析儒佛之违，而会其通，以契应至理为归，而于佛家别传之旨，禅宗为佛家教外别传。尤觉其与儒者直彻心源处特有吻合。心源，谓本心或本体。是故会寂与仁，而后见天德之全。天者，本体之代词，非谓神帝也。佛家谈本体，毕竟于寂静的方面提揭独重。此各宗皆然，禅师亦尔。儒家自孔孟，其谈本体，毕竟于仁或生化的方面提揭独重。《大易》《论语》，可以参证。会通佛之寂与孔之仁，而后本体之全德可见。中卷《功能章》上可参看。夫寂者，真实之极也，清净之极也，幽深之极也，微妙之极也。无形无相，无杂染，无滞碍，非戏论安足处所。默然无可形容，而强命之曰寂也。仁者，生生不容已也，神化不可测也，太和而无所违逆也，至柔而无不包通也。本体具备万德，难以称举。唯仁与寂，可赅万德。偏言寂，则有耽空之患。偏言仁，却恐末流之弊只见到生机，而不知生生无息的真体本自冲寂也。夫真实、清净，生生所以不容已也；幽深、微妙，神化所以不可测也。无方相乃至无滞碍，而实不空无者，唯其仁也。故寂与仁，皆以言乎本体之德。寂故仁，仁亦无不寂。则本体不可执一德以言之也明矣。大本立定，前云透脱，方是立定。而征之人伦日用之际，其斯为体用不二之学。伊川说体用一原，似欠妥。以体与用对举，而更云一原，岂别有为体用之原者耶？实则体即用之原，但体不在用外。如在海水与众沤喻，可玩。本论意思，只是体用不二。</p>
<p>附识一：文中趣寂下注云：“寂者寂灭。”寂灭，谓烦恼断尽也。烦恼亦云惑，详下章。惑尽故，始契寂然真体，故云寂灭。又佛家哲学思想，与宗教思想混合。彼本主张个人的生命不断绝，其入无余涅槃时，以惑尽故，得出离人间世或生死海。而个体的生命，乃与寂然真体冥合为一，是谓不住生死。此亦寂灭义也。</p>
<p>附识二：文中佛家谈本体，于寂静方面提揭独重云云。此言寂静，则克就本体而言之也，非若常途以静与动为相待之词。常途以动静相对为言者，则以此心泯绝外缘时名静，遇物感交至时名动。今云本体寂静，本体亦名心体。则寂静一词，乃即心体所具之德而名之。易言之，即以目心体。故此静字，非与动对。此静，只是无累、无扰、无倒妄、无系缚等义，非谓其如实物之静止然。寂静二字，亦省言寂。宋明儒主静之静字，亦非与动相对之静。俗学诋之，不了其义故也。</p>
<p>附识三：文中谈仁，有“太和而无所违逆也，至柔而无不包通也”二语。仁只是太和。太者赞词也，太和故流行无碍，焉有违逆。世俗不识仁，只以矛盾言化，其实矛盾非化理之本然，所以成其仁也。至柔一词形容太和真体，没有刚硬的意义。刚硬一词，与言刚健者绝不同义。刚硬即俗云狠戾的意思，刚健则有纯净与不可屈挠及升进等义。本体之德盛化神，无可形容，而强目之以刚健也。刚健与和义相通。故此言柔，非与刚为相对之词。言柔者，状仁之德相。其体本刚健，故无滞碍，而免于刚硬也。无不包含，无不流通者，遍与万物为其体故。万物之本体，即仁也。</p>
<p>附识四：或有问言：“公以禅学会通于孔，宋明儒固已为之，而不免拘碍，公所尝言也，而又衍其绪耶？”答曰；宋明诸师，于大乘学都不研究，若惧其洗我然，即晚周诸子亦无弗摈斥，其思想已狭隘矣。虽稍参禅理，而亦未能虚怀以究其旨。诸师皆谓禅家以作用为性，不知作用见性一见字，甚不可忽。前文已辨正，若如诸师所诋，则禅家为无本之学矣。作用为性，即不曾识性，故云无本。诸师所得之禅，正是其意见耳，实非禅也。以是而言融通，恶乎可。虽然诸师学在反己，其精神上继孔门，于大本大源处，确有体认，不可薄也，他日容当别论。阳明透彻，不可忽。</p>
<p>学者一向驰骋知见，犹云知识或情见。而无守静与体认之功，直无从自识本心。静者，不为染习或私欲所扰乱，而澄然静定也。体认者，收敛精神，不令驰散。即本心呈露，炯然自明自见也。吾平生最喜永嘉大师语录。永嘉由修止观而入禅，此观为佛家入道方法。止者，寂定义。观者，照察义。此粗略为释，广如天台宗说。故其发明心地，最极亲切。其略曰：</p>
<p>恰恰用心时，恰恰无心用，力按：此中心字谓本心，后仿此。夫本心冲寂，无有作意，是谓无心。无心恰恰用，力按：虽复无心，而鉴照昭然，非真无也。常用恰恰无。力按：鉴照无息，是常用。湛然渊寂，不随境转，离一切相，故虽常用，而实常无。</p>
<p>夫念非忘尘而不息，尘非息念而不忘。力按：念者妄念，亦云妄识，虚妄分别故。亦云习心，染习现起，名习心故。尘者，妄念所执物界，乃至凡所趣逐之境，皆说为尘。夫妄念，以逐尘故起。非忘尘，则念不可息。而妄尘亦缘妄念始现，非息念而尘岂能忘。</p>
<p>尘忘则息念而忘，念息则忘尘而息。</p>
<p>忘尘而息，息无能息。力按：妄念本无自性，但缘尘幻有，故忘尘斯息。不可计念为能知之体，今方得息。若作是计者，即念本不空，如何而息。息念而忘，忘无所忘，力按：妄尘本非实有，但缘妄念追求，而诈现有所趣尘相，故息念即尘乃都忘。实亦无有所对而说为忘。如实有所对，即尘非本无，如何可忘。忘无所忘，尘遗非对。力按：息念即尘忘，故知俗情执有外在世界者，特依虚妄分别之所趣逐而然耳。夫忘无所忘，则遗却尘相，而实无有外境为所对，此中外境，谓俗情所执外在世界，与凡为妄情所攀援追逐者，通名外境。息无能息，念灭非知。力按：念无自性，但缘尘幻有。故尘忘，则念与俱灭，足证念本非能，故曰息无能息。夫如是，则尘既非所，念亦非能。所相空故，能相亦空。而世俗不悟，或以妄念为能知之体，陷大迷谬。今以念随尘灭，足证念本非知，而世但以非知为知耳。</p>
<p>知灭对遗，一向冥寂。力按：夫世人皆以非知为知，故乃无对而有对。何者？一真法界，冥然空寂，是本无对。今以非知为知，而虚妄分别，遂横计有外境为所对。于是狂惑炽然，自背其本有冥寂性海，众生可悲，以此也。是故念息而非知之知已灭。尘忘，即不见有外而对遗。乃恍然顿悟其一向冥寂之本体，譬如浮云无实，何碍太虚。人患不反求耳。此中一真之一，是绝待义。真者，不虚妄义。法界，犹云宇宙本体，但以其在人而言，则曰本心。冥然，幽深貌。空寂之空，是无相义，及清净等义，非空无也。</p>
<p>阒尔无寄，妙性天然。力按：独立无匹，故云无寄。谓此真性，具备万德万善，故说为妙。无生无灭，湛若虚空，清净本然，恒无变易。虽遇染习为障，自性毕竟不灭。虽假净习显发，自性毕竟不增。故谓天然。</p>
<p>详此所云，必空妄识，方证冥寂。妄识如何空，要在析观能所。说念妄识。为能，说尘妄识所趣逐。为所。观能依能，尘依念故现，是所依能方有。所无自性，所非自有，依能方有，故所无自性。无自性即是空。不成所对，尘本空故。观能依能，念缘尘故起，是能依所方有。所有自性，所非自有，依能方有，故所无自性。无自性好是空。不成所对。尘本空故。观所依能，尘依念故现，是所依能方有。能无自性，非是能知。准上谈所可解。是故析观能所，妄识都空。而本有冥寂真体，脱然呈露，永嘉善巧如是，实融《瑜伽》《般若》之长。瑜伽为法相唯识根本大典，谈妄识相状较详。但其立说不免支离，此不暇论。永嘉直空妄识，而悟入空寂真性，故深符《般若》。而无《瑜伽》支离之病，亦不舍其长。世之持唯心论者，于本心、妄识，漫无抉择。吾则期期以为不可。</p>
<p>若乃本心自性，微妙难知。虽无形无相，而有无形之形，无相之相，为其自性。如后所云寂寂、历历是也。永嘉形容之曰：</p>
<p>忘缘之后寂寂，力按：缘者妄缘，即妄识是。妄识昏扰，障碍真寂本心。故必遗绝妄缘，而后寂寂真体始显。忘者，遗义，绝义。灵知之性历历。力按：灵知简异非知之知，即简异妄念或妄识也。历历者，分明貌，《易》云大明是也。灵知是无知无不知。参看上卷《明宗章》谈性智处。</p>
<p>无记昏昧照昭，契本真空的的。力按：无记一词，记者记别，非善非恶，名为无记，谓于善恶两无可记别故。妄识之起，有时或不成乎善，亦不成乎恶者、是名无记。学者不了本心，或以无记当之，此乃大谬。永嘉故以忘缘寂寂、灵知历历二义，显示本心之自性是如此的。学者深契及此，则无记之为昏昧、昭昭可见也。无记毕竟是妄识。非忘缘寂寂，故言昏。非灵知历历，故言昧。亦复应知，必证得忘缘寂寂、灵知历历，而真有见乎无记之为昏昧者，方是的的契本真空也。但此云真空之空，非空无义。覆看前注。</p>
<p>惺惺寂寂是，无记寂寂非。力按：惺惺，不蒙昧也。这个炯然不昧的，恰是冥然而寂、不昏不扰。此才是本心。若只善恶不形，而灵知真体未曾透露，虽不蒙昧，而是无记，仍属妄识。但以筹度不显著，有似寂寂。其实此是无记中之寂，本非真寂。故非本心。</p>
<p>寂寂惺惺是，乱想惺惺非。力按：澄然至寂的，恰是炯然不昧的，此才是本心。乱想，摄论所云乱识。乱者杂乱，易云：“憧憧往来，朋从尔思”是其相也。当乱想时，并非蒙昧。然乱想中之惺惺，非真惺惺，故非本心。</p>
<p>如上所引，亦惺惺、亦寂寂，才是本心，此永嘉洞见心体语也。但于此有极宜注意者。学者一向为习心纷扰，习心谓染习。及其稍知用功，渐渐克伏染习，忽然识得惺惺寂寂本体。此固向上初几，证见本体才是向上，然涵养未深。却恐自此便贪寂默，以为止境。盖一溺乎寂，则屏动而遗物，废此心之大用。心谓本心。无渊泉时出之妙，本心冲寂如渊泉，而动用不息，则亦如渊泉之时出无已止也。参考《中庸》三十一章。遏时行物生之几。《论语》：“天何言哉？四时行焉，百物生焉。”天者，本体之目。不言，形容其寂也。时行物生，喻其发用无穷竭也。故寂非枯寂。而生生真几，寂之蕴也。若溺寂者，则遏绝其生几矣。此其流极、将反人生而灭天理。佛氏之道，所以见摈于宋明诸儒，亦有以也。虽然，学未证见寂寂体，而谈生生真几，恶知其非以惑取势力为生命耶？此中惑字含义甚深。佛云无明、数论所云闇是也。哲学家所谓盲目的意志，亦略当于此。取者，犹云追求。义极深微。本论会佛之寂与孔之仁，以言本体，覆看中卷《功能章》。盖屏情见而契真极，然后分观二家，而各有印证。学贵自得，尤赖博求往哲，观其会通。顾可恃私智以为学哉。</p>
<p>儒者无有舍工夫而谈本体。此等精神，在孔子《论语》中甚可见。孟子实承之，以启宋明诸师。《孟子》书中有一段话最亲切，其言曰：“万物皆备于我矣。反身而诚，乐莫大焉。强恕而行，求仁莫近焉。”此章之旨，学者每忽而不察，故稍疏通之，待有志者反而自求焉。“万物皆备于我”者，就形骸言，则我与万物若相待也。相待，即我与物对峙，而不能备物。言若者，显非本相待，但妄情分别耳。就本体言，则万物与我同体，非别有所本。是故即于我而见万物皆备。仰视天，天不离我而独在。俯察地，地不离我而独在。中观人与一切有生之物，则皆我之情思所流通贯注。故我备万物，我乃无待也。“反身而诚，乐莫大焉”者，皆备之实体，我所固有，不从外得。此中实体一词，亦云仁体。唯其非外，故万物所以然之理，所以然者，谓物之本性，即物所由生成之理。不劳我之逐物推测，直须反身而自尽其诚。则尽己性，而物性即尽，灼然无疑矣。尽者，率性而行。不使吾所固有者有一毫障蔽而不得显发，是之谓尽。己性即物性，非有二也。故尽性无分于己与物。夫皆备者，仁体也。反身而诚，则本吾所固有皆备之仁体而克尽之谓也。诚斯乐，不诚即无乐。何以故？诚即摄万物为一己而无所不足。至足以居无朕，无朕，不与万有对。虽复森罗万有，而其本体元无朕迹。而神明之德备。夫至足之体，无方无相，极灵极妙，故谓之神明也。德无不全，故云备。至足以应万感，而万物之情通。通者畅遂。万物不在我外，我之情通畅，则万物皆畅。而万物畅，实即我之畅。由会物归己故，非万物与我对峙故。不诚，则我乃自亏其所固有皆备者，克就皆备之仁体而言，此理自无亏损。但就吾人生活方面言之，若不克尽此理，便是亏损。即我乃自画，而限于小，以与物对。限于小则不足，与物对则将追求于物。攻取生而寇害炽于中，何乐之有？追求于物，则有攻有取。求所欲，是取义。违所欲，便如遇敌而忿情生，是攻义也。攻，固以寇害自性。取，亦殉物而亏自性，尤为寇害之甚者。故诚，则有乐俱。俱者，同体不相离异之谓。此诚字不与妄对，乐字不与苦对。诚与乐，正是仁体故。此中诚与乐，皆就工夫上说。然工夫即本体，故此诚与乐，是绝待义也。故云诚与乐正是仁体。如此境地，乃上智事。未至于此者，却须有强恕工夫始得。强者，勉强。恕者，推己及人。我之所欲，当念人亦欲之，毋专欲以妨人。我所不欲，当念人亦不欲，而益求所以利人。行此既久，则人我对峙之见，可以遣除。而吾所固有皆备之仁体，于是实现焉。儒者于人伦日用工夫中，涵养得本体透露，此乃圣学至当而不可移易处。《论语》记孔子曰：“‘参乎！吾道一以贯之。’曾子曰：‘唯。’子出，门人问曰：‘何谓也？’曰：‘夫子之道，忠恕而已矣。’”世儒每不识曾子意思，证以《孟子》此章，若见到万物皆备于我，即是识得仁体，此乃夫子所云一贯。一者，仁体。识得此体，即万物之所以然，一齐俱彻，故云一贯。而下手工夫，少不得强恕二字。《孟子》犹承曾氏也。此等道理，如何可只向见闻知解上会去。</p>
<p>吾以返本为学，求识本心或本体，是谓返本。历稽儒释先哲，皆有同揆。儒释之学，虽云互异，然不恃知解以向外寻觅本体。此乃其大同处。释家禅学，尤与儒者接近。而或有疑之者曰：“佛家谈一真法界，似是悬一至高无上、圆满无亏之理境以为的，而勇悍追求之。夫鹄悬法界，穷际追求，而一转捩间，无住生涯，无穷开展。庶几位育，匪托空谈。若云返本，恐起自足于己之心，便已毕生陷身惰性。明季诸子驳阳明学派谈本体者，已有此说。公意云何？”答曰：法界即自心，亦即自性。自性清净，离诸障染。自性明觉，离诸迷闇。自性真实，离诸虚妄。广说乃至具足万德，无可称量。然反之即是无待外索。岂谓自心与法界为二，而以法界为自心所追求之鹄哉！夫悬鹄追求，趋向无上甚深妙境，进而不止，前而不退，如所谓一转捩间，无住生涯，无穷开展。此说甚有意思。但此中吃紧处，却在追求不已。一息而歇追求，生涯尽矣。追求不已，又必于其所悬之的，信望殷切。信者信仰，望者希望。情感弱者，不足语此。然虽穷际追求，要是拚命向外，终不返本，此之流害，未可胜言。真性无外，而虚构一外境，乖真自误。其害一。追求之勇，生于外羡，无可讳言。外羡之情，犹存功利。恶根潜伏，乌知所及。其害二。返本则会物归己，位育功宏。外羡则对待情生，祸几且伏，如何位育？情存彼此，即是祸几。其害三。外羡者内不足，全恃追求之勇为其生命。彼所谓无住生涯，无穷开展，虽说得好听，要知所谓开展者，只恃外羡之情，以鼓其追求而已。毕竟虚其内，而自绝真源，非真展开。其害四。总之，穷际追求云云，只是一直向外求索，而自无可据之本。譬如鹿迷阳焰，狂驰不已，中间实无转捩处。夫自性清净，诸佛所言；烦恼并是客尘，亦诸佛所言。烦恼亦云惑。儒者所云恶，或私意私欲等者，相当于此。客尘之言，显非本有。去客尘而复自性，是乃转捩间事。古德所谓“一念回机，便同本得”是也。本得，谓自性清净、不从他得故。夫唯锢于客尘而迷失自性者，一旦乘性觉而返识本来，性觉者，自性清净，元是觉照圆明的，故云性觉。虽客尘障于自性，而性觉要未尝泯。如积阴之际，非无日光，但不甚显耳。则恒保任此觉，恒字吃紧。俾得日益显发，方可刮去客尘。日益显发，即孟子所谓扩充。性觉显发一分，则客尘可去一分。显发十分，则客尘可去十分。乃至全体显发，则纤尘尽净矣。若不有性觉在，凭谁照察客尘而涤去之？学者若于自身识得此事，方许读如来十二部经。否则读遍三藏，未许知佛。岂唯佛学，儒者言克己，若不反求天理之心，天理之心即是本心或本体。将仗谁去克得己来？《论语》记颜渊问仁，子曰：“克己复礼。”从来注家多未得圣意，王船山却善会。船山以为必先复礼，才克得己。先字非时间义。礼即天理。礼与理古通用。通常说礼，盖就节文或仪则而言。此中之礼，决非节文仪则之谓。注家于此每不辨，如何识圣意。没有天理为主于中，凭谁去察识己私？凭谁去克？大本不立，而能克去己私巨敌，无是事也。克字甚重。如克敌之克。船山平生极诋阳明，于此却归阳明而不自觉。阳明良知，即天理之心也，即先立大本也。参考船山《读四书大全说》。总之，我云转捩，即是返本一几。若斥绝返本，即不识自性，而徒悬鹄于外，穷际追求。则所说转捩，不知转向何处去也。</p>
<p>又如疑者所云，以其返本，才起自足于己之心，便已毕生陷身惰性。吾以为讲返本之学，而不免陷身惰性者，此必其未能证得本体者也。吾平生谈本体，原主体用不二。但既立体用二词，即其义不能无辨。夫本体，具足万德，含藏万化，本无所不足者也，故然绝待。然体虽无待，而成为川，则有分殊。分殊即是相待。故体之成用，是由无待而现为相待。于此相待，便唤作一切物。人亦物也。此一切物，随举其一，皆具有大全的本体。自甲物言，甲物得此个大全的本体。自乙物言，乙物亦是同得此个大全的本体。余可例知。参看上卷《明宗章》大海水与众沤喻。但本体举其自身现为相待的一切物以后，而从每个物或个人分上来说，每个物或个人一词，此下省言个人。则个人虽是具有全体，大全的本体，省云全体。后仿此。虽性分上无所不足，然约个人成形言，毕竟为有限的。凡相待的，即是有限的。由此，而形有障性之可能。易言之，吾人很容易为形躯所使，而动念即乖，以障碍其自性。乖者，阳明所云顺躯壳起念，而违其自性之本然也。有生之伦，由顺形而起染习。染习即形之流类，所谓障碍，即此为之。由障碍故，本性虽至足，却是潜伏不显。由此，吾人生活方面，则以拘于形，而陷于相待之中，遂常常感得不足，并且不足之感极迫切。因此便有一个极大的危机，就是要向外追求。追求略判以二：曰向下，即物欲的追求是；曰向上，如蕲依神帝，宗教。注想真极，哲学家向外觅本体者。及所谓鹄悬法界皆是也。上下虽殊，向外则一。外则离本，虽存乎上，而浮虚无实，与下同归。故吾平生独持返本之学，唯求见自性。即本心或本体。须知吾人自性，虽一向被障，毕竟无有减损，却常在障碍中流露至诚无息真几。此真几即觉照是也。亦云性觉。吾人保任此真几，不断的保任，即是真几无穷的显发。孟子所云扩充，其义在此。才仗着他来破除障碍，因为他是自觉的，故可破障碍。而把自性中潜伏的圆满充周、无所不足的德用，此中用字，即指上文自性含藏万化而言。用字，即万化之代词。后仿此。源源的显发出来。这种显发，就个人生活上言，他是破除障碍，而不断的创新。其实正是返本。因为个人的生活日益创新而愈丰富者，都是其自性的德用，不匮的发展。非若无源之水，骤形竭涸。所以有本才得创新，创新亦是返本。这个道理，真是妙极。夫本体至神而无相，若不现为物，则无资具以自显。及其现为物也，则物自有权。而至神无相之体，所以成乎物而即运行与主宰乎物者，便有受拘于物的形躯之势。故必待己之能健以胜物而消其拘碍，此中己者，设为本体之自谓。乃得以自显发。工夫即本体之义，须于此参悟。否则物乘其权以自逞，而锢其神，神谓本体。则本体终不得自显。佛家所云真如在缠，亦此义也。《论语》：“人能弘道，非道弘人。”其义蕴盖在此。苟深见此义，则知至神无相者，虽主乎吾之一身，而吾不能曰反求而得其至足者，更无所事事也。识得本体已，不可便安于寂。前已说过。要须恒不违真，恒字吃紧。真谓本心或本体。勇悍精进，如箭射空，箭箭相承，上达穹霄，终无殒退，如是精进不已，是谓创新不已。如是创新不已，实即本体呈露，其德用流出，无有穷极。故修为进进，进而不已，曰进进，即精进义。即是本体显发无穷。妙用自然，不涉为作，又乌有不寂者乎？是故返本之学，初则以人顺天而自强，人，谓修为的工夫。天者，本体之代词。工夫实即本体德用之显发。自强，谓吾人精进不息也。吾人不息的工夫，实即本体德用显发无穷。人能皆本天性故。久则即人而天，纯亦不已。初时工夫犹未纯，久则纯熟，天理全显，斯是即人即天。纯亦不已者，天德至纯、无杂染故。不已者，天之德用，无穷尽故，无止境故。不已者，彰其刚健。纯者，显其寂寂。然则吾人以知本而创新，创新而返本。到得返本，亦刚健，亦寂寂。何至有陷身惰性之事乎！其陷于惰，必未真证本体者也。许多哲学家将本体说向外去，悬之为的，而追求焉。其中无所本，而唯外羡，以鼓追求之勇，则吾已陈其害如前，不复深论也。</p>
<p>上来致辨者，一则向外追求之学，与吾学全异其旨，不容不辨；二则恐学者或以悟入冥寂自性，即本体。便安于寂，而为止境。孔子五十知天命以后，《中庸》首言天命之谓性，天命即是吾人与万物所同具之本体。无待故名天，流行不已故言命，其在于人则谓之性。《中庸》末章以无声无臭言天，即显本体冥然寂寂也。据此，则孔子自述其年五十，乃证冥寂自性。又十年而耳顺。耳顺者，声入心通，全无阂蔽之象也。六十以前，虽证见寂体，然契真则有遣俗之患。老氏之栖于无，似于真俗圆融之道犹有隔在。孔子知天命而不遗人伦，盖融真入俗，即俗皆真，所以洞达无碍。取象于耳顺，以形容其妙。若高言证真，而未能融俗，则于至理未畅，适增阂蔽。又十年，而后从心所欲不逾矩。夫随心所欲，莫非天则自然，此是大自在境地。盖胜用无穷，浑是一真之体，其妙如此。佛家初地证真，地之一词，若泛释，则修行位次也。工夫有浅深，故分位次。初地见真如，即证体。从此历二地乃至十地之终，而后入佛地。孰谓一旦悟入自性，便可安享现成，无所事事哉！明季王学末流之弊，甚可戒也。一旦有悟，便安享现成，流入猖狂一路。晚明王学，全失阳明本旨，为世诟病。夫阳明自龙场悟后，用功日益严密，擒宸濠时，兵事危急，绝不动心。此是何等本领，然及其临殁，犹曰：“吾学间才做得数分。”后学空谈本体，非阳明之罪人哉！</p>
<p>附识：孔子五十知天命之知，是证知义，其境地极高，非学人悟解之谓。佛家证真之境，又不待言。夫悟解，则船山所谓傥来之一悟，本非实得。而学者妄以之自信，则自安暴弃而已。</p>
<p>上来提示本心，大义略备。今将取佛家唯识之论，加以勘定。佛家直指本心，自宗门始，已如前说。若夫自昔号为传承释迦经典以张其教义者，宗门则目之以教，教者声教。凡经典所载，皆释尊声教故。而自居教外别传。夫宗之所以自别于教者，非徒不立语言文字而已。教中谈识，宗门则主自见本心。此其根本异处，未堪忽视。然宗门旨趣，既在前陈，则教中所谈之识，兹宜略论。</p>
<p>夫教中唯识之论，自无著《瑜伽》而后，迄世亲《三十颂》，以及护法诸师，而后其理论渐臻完密。世亲及其后学护法诸师所相继阐明之唯识论，其根据皆在《瑜伽》。唐贤号《瑜伽》为一本。本书中卷曾经提控其理论之体系，而予以评判。可覆看《功能章》。今于此中，但欲略述瑜伽宗即大乘有宗建立八识旨趣，并予以疏决而已。疏者，疏通其滞碍，而在某种意义上，可承认其有是处。决者，判决其谬误。</p>
<p>昔在小乘只说六识。及大乘兴，乃承前六而益以末那、赖耶，是为八识。六识者，随根立名。曰眼识，依眼根故。曰耳识。依耳根故。曰鼻识，依鼻根故。曰舌识，依舌根故。曰身识，依身根故。曰意识，依意根故。眼等五识所依根，称清净色根。固不谓肉眼等为根也，肉眼等但与根为扶助故。至于意根，则小乘如上座部等，亦立色根。所谓胸中色物，即心脏者是。而余部更不许立色根，乃以六识前念已灭识为意根。及至大乘，建立八识，始说第七末那识为意根。详在《佛家名相通释》部乙。或许从境立名，即眼识亦名色识，唯了别色故。唯者，止此而不及其他之谓，后准知。色有多义，或通目质碍法，则为物质之异名，今专言眼识所了，则为颜色之色，如青黄赤白等是也。耳识亦名声识，唯了别声故。鼻识亦名香识，唯了别香故。香与臭、通名香。舌识亦名味识，唯了别味故。身识亦名触识，唯了别触故。于前四识所了，直举色声香味四境。而于身识所了，乃虚言触，而不直举何等境者，则以身识所了境最宽广。列举不尽，故以触言之。意识亦名法识，了别一切法故。有形无形的一切事物，乃至一切义理，通名之为法。他处言法者，准知。如上六识，大小乘师共所建立。</p>
<p>然大乘于前六外，又建立第七及第八识者。彼计五识眼识乃至身识。唯外门转，转者起义，五识皆以向外追取境界故起。必有依故。第六意识内外门转，意识一方面追取外境，一方面内自缘虑，虽无外境亦自起故。行相粗动，行相者，心于境起解之相。粗者粗猛，动者嚣动。此非根本，粗动故非根本。亦必有依故。意识自身既非根本，故必有所依。例同五识。由斯建立第八阿赖耶识，含藏万有，为根本依。依字注意。彼计前七识各各有自种，不从赖耶亲生，只是依托赖耶而生，故说赖耶为根本依。赖耶深细，藏密而不显。前六眼识乃至意识。则粗显极矣。疑于表里隔绝，赖耶是里，前六是表。故应建立第七末那，以介于其间。第七介于第八与前六识之间。《大论》五十一说，由有本识，赖耶亦名本识，是前七识之根本依故。故有末那，其义可玩已。寻彼所立八识，约分三重。初重为六识，眼识乃至意识。通缘内外，粗动而有为作。次重为末那识，第七恒内缘赖耶，执为自我，恒者无间断故。似静而不静。唯内执赖耶为我，而不外驰，故似静也。然恒思量我相，此乃嚣动之极，实不静也。三重为赖耶，第八受熏持种，持种者，赖耶自家底本有种及新熏种，并前七识各各底本有种及新熏种，均由赖耶摄持，所以为万有基。受熏者，谓前七识各各有习气熏发，以投入赖耶自体。赖耶则一切受而藏之，遂成新熏种子也。动而无为。经论皆说赖耶恒转如瀑流，是动也。然惟受惟持而已，是无所为作也。大乘说八识行相，其略如此。</p>
<p>又复应知，大乘以一身所具之识，分为八个。《章氏丛书》中，似有一篇文字，说阿赖耶识为众生所共有，此太炎误解。据诸论，每一人身中有八个识，即赖耶非一切人所共有，只是一切人各各皆有赖耶识而已。即此八识，将为各各独立之体欤？然每一识又非单纯，乃为心、心所组合而成。心亦名王，是主故。心所者，具云心所有法，以其为心上所有之法故。心所亦名助伴，是心之眷属故。心则为一，而心所乃多云。如眼识似独立也。实则为心与多数心所之复合体，绝不单纯，特对耳识等等说为独立而已。眼识如是，耳识乃至第八赖耶，复莫不然。每一识，皆为心与多数心所之复合体故。故知八识云者，但据八聚而谈，聚者类义。非谓八识便是八个单纯体故。尚考大乘建立种子，为识因缘。种子，为能生识之因缘。识，即是种子所生之果。无著初造《瑜伽》，后依《瑜伽》造《摄论》，授世亲，明种子有六义，第四曰决定，第六曰引自果。《瑜伽》言种子七义，《摄论》约为六义。世亲释云：言决定者，谓此种子各别决定。不从一切，一切得生。意云非一切种子各各皆能遍生一切法也。从此物种还生此物。此物种子还生此物，而不生彼物，所以成决定。引自果者，谓自种子但引自果。引者引生。如阿赖耶识种子，唯能引生阿赖耶识云云。余识种子，均可类推。又凡言识，亦摄心所。隐示诸心所亦各各有自种子。据此，则八聚心、心所，各各从自种而生。种子省言种，他处准知。如眼识一聚，其心从自种生，其多数心所亦各从自种生。眼识如是，耳识乃至赖耶，亦复如是。故知八聚心、心所为各各独立之体，各各二字，注意。如眼识一众中，其心有自种故，故是独立之体。其多数心所，亦各有自种故，即各是独立之体。眼识一聚如是，耳识乃至赖耶，均可类推。而实非以八个单纯体说为八识。所谓八个识，却都是复合体。此自无著世亲兄弟迄于护法玄奘窥基诸师，皆同此主张，而莫之或易者。斯亦异已。</p>
<p>迹小乘谈六识，犹与晚世心理学家之见解略近。如五识，实与所谓感觉者相当，以其不杂记忆与推想等作用故。但心理学家或不许感觉即是识，此当别论。至第六意识，则亦与心理学上所云意识为近。大乘自无著以后，盛宣第八赖耶识，谓其含藏一切种子为万有基。又析赖耶为相、见二分。虽亦析为四分，而内二分，可摄入见分，则只相、见二分也。见分是能缘，即为能了别相分者。相分是所缘，即对于见分而为其所了别者，亦云境界。此所缘相分，复析为三部分。一种子。赖耶所含藏之一切种，为赖耶见分之所缘，即亦名为相分。二根身。即清净色根。谓眼根乃至身根，此非即肉体。据佛家义，则人死时虽肉体毁，而根身不亡也。三器界，相当于俗所目之自然界。此三通是赖耶相分。而见分，则是能了别此相分者。设问：“赖耶见分，何由知有？”而大乘师则以为此非凡夫所可知，唯佛知之而已。第七末那识，亦有二分。因末那内缘赖耶，以为自我。此时，末那识必仗托赖耶见分，而变似一自我之相分。依此相而起我执者，即末那见分。第六识亦有二分。意识缘或种法时，法字注见前。必变似所缘法之相分。如思兰花时，必变似兰花之相。设问：“此相必有所托，即有兰花故。”答：实兰花者，属色等尘，即五俱意识之相分。设问：“俱意相分亦必有所托而始起，其所托为何？”答：所托即器界，是第八识相分。意识见分，则为了别相分者。五识皆有二分。如眼识相分即青黄等色是，而了别青黄等色者，即眼识见分。乃至身识相分即所触境是，而了别所触者，即身识见分。综上所述，八识各各由二分合成。如眼识，由相、见二分合成。耳识乃至赖耶皆然。又复应知，诸识各分心、心所，每一心及每一心所，实各各有相、见二分，而文中只总略为说。又诸识相分详细分别，当参考《佛家名相通释》。据无著等义，则诸识相、见，皆从各自种子而生。是诸种子，皆藏伏赖耶识中，设问：“赖耶见分及其根器相分，均从各自种子而生。总略言之，即是赖耶从其自种而生。今乃说赖耶含藏一切种，则是能生之种，亦藏在所生之赖耶内。理如何通？”答曰：大乘主张能生因与所生果，乃同时而有，无先后故。因此，赖耶得含藏种子。因赖耶含藏一切种，故种子非是离识而外在。得完成唯识之论，如不建立赖耶以含藏一切种，则当成唯种之论矣。</p>
<p>复次，赖耶所藏种子，应分有漏无漏性。性者德性。有漏者，染污义。无漏者，清净义。覆看中卷。据大乘义，众生无始以来，只是赖耶为主人公。易言之，只是赖耶中有漏种子发现，而无漏种子从来不得现起。必至成佛，方断尽有漏种，始舍赖耶。其时无漏种发现，即生第八净识，是名无垢。第八识分染净，众生无始以来，只是从有漏种，生起有漏的第八识，名为赖耶。此赖耶是染污性。染污者，清净之反，即坏的意思。及经修行，而至成佛，则染种断灭尽净，第八染识不复生，即赖耶已舍弃也。此时之第八识，则从无漏种而生，遂名无垢识。赖耶未舍以前，其前七识五识乃至第七末那悉从有漏种生自不待言。十地中有别义，姑略之。设问：“众生无始时来，纯是有漏流行，如何而修，如何成佛？”答曰：据无著等义，唯依圣教，多闻熏习，生长净种而已。详在《解深密》等经，《瑜伽》、《摄大乘》等论。</p>
<p>无著诸师谈八识，其旨趣略说如上。较以小乘六识之谈，迥不相同者，则第八识之建立，显然成为宇宙论方面之一种说法。而第八识中种子，又成多元论。种子染净杂居，亦是善恶二元。且诸识相、见，劈裂得极零碎，如将物质裂成碎片然。凡此，皆不餍人意。若其谈缘生，复成机械论，尤无取尔。覆看中卷《功能章》，此中不赘。《佛家名相通释》部乙亦可参考。其极悖谬无理者，众生无始时来，只是赖耶为主人公，自性涅槃与自性菩提，于众生分上，不可说有。涅槃者，寂义。菩提者，觉义。自性是亦寂亦觉的，本来无昏扰故，本来无迷闇故。而专恃后起与外铄之闻熏，以生长净种。此非无本之学哉。《论语》，夫子许颜氏三月不违仁。三月，久词也。仁体，即冲寂明觉之自性也。自性本无可增减，故学者无限功修，只是不违二字尽之。要须识得仁体，而后不违之功有所施。否则茫然无主于中，从何说不违？闻熏，吾亦不谓其可废，要知闻熏但为不违仁的工夫作一种参验而已。若如无著一派之学，众生从无始来，唯是有漏流行，根本无有寂觉自性可说，乃教之专靠闻熏以造命。毁生人之性，莫此为甚，吾何忍无辨耶！又本文以寂与觉言仁体者，夫子固曰：“仁者静”。此静，非与动对之词，乃寂义也。易于干言仁而曰大明，故仁有觉义也。</p>
<p>核实而谈，教中所云识，此言教者，赅大小乘。即吾所云习心是。习心，即染污习气之现起者是。染习所由生，则因本心之力用，流行于根门，而根假之以成为根之灵明，乃逐物以化于物，由此有染习生。覆看前谈宗门作用见性诸段文中谈五根义处。此中生字，乃无端而幻现之义。后仿此。故染习者，形物之流类也。形物谓根。吾言根义，与佛家本义有别。盖根非可离肉体而存在，只是肉体中最精粹的一种生活机能而已。根虽不同于具有拘碍性的物质，然究属形物。不径言根者，形物义宽故，亦赅肉体而言之故。流类之流，亦类义。或复问言：“何故说心为形役？前云根得假本心之力用，以成为根之灵明，是心为形所役也。何故说染习缘形物而生？”答曰：本体之显现其自己，不得不凝成为各各独立之形物，以为显现之资具。而形物既成，便自有权能，即有不顺其本体之趋势。易言之，即得假其本性力用，以成为形物之灵明。本性谓本本体，亦云本心，亦云自性。以上答心为形役之问。形物之灵明，其运用皆从形骸上打算，即妄执有小己而计为内。同时亦妄见有外，而不息其追求。此其虚妄分别，孰明所以。而相状复杂，尤难究诘。要不妨总名为惑。违其本性，故以惑名。惑之起也无根，吾人自性清净，非有惑根。一刹那才起，即此刹那顿灭。虽复灭已，而实不断。方其灭时，即有余势，相续而起，等流不绝，等流者，谓此余势亦非坚住之体，乃生灭相续而流转下去。譬如一身，并非坚住，乃新陈代谢、前后相等而流，仍名一身，是名等流。潜伏内在的深渊。内在的深渊一词，系为语言之方面而设，不可执定有如所谓深渊一类的物事。须知吾人生活的内容，毕竟不可当做现实界的物事来刻画。此意难言。此诸惑余势潜伏而不绝者，即名染污习气。夫染习既是惑之余势，而惑非自性固有，乃缘形物而生，生字义见前。今以由惑成染习故。即说染习缘形物生。是义何疑。以上答染习缘形物生之问。中卷《功能章》、谈染习由来，实因殉形骸之私而起。须与此参看。染习千条万绪，潜伏深渊。深渊，只形容其潜伏耳。其乘机而现起者，则与根之灵明，即本心之力用，流行于根门，而为根所假以自成其明者。叶合为一，是称心所，如下所举无明与贪嗔等等。亦得泛言习心。故习心者，形物之流类，显非本有。本有谓本心。此不可不知也。</p>
<p>大小乘说六识内外门转，前五皆向外追求，第六亦外逐，亦内自作种种构画。此皆习心虚妄分别之相。大乘说末那依赖耶起我执，实则形物之灵，妄分内外，而谬计有自我耳。形物之灵，即前所谓根假本心之力用，以自成其明者，此习心所由始。不必立一赖耶，以为我相之所托也。大乘赖耶，本为含藏种子。吾谓习气，亦不妨假名种子。但此习种，习种作复词。千条万绪，实交参互涉，而为不可分离之整体，亦可说为一团势力，不必更为之觅一所藏处。大乘说种子为能藏，赖耶是所藏。夫赖耶实等于外道之神我。果如其说，则众生无始以来，有一染性之神我。有漏性亦名染性。而自性菩提果安在耶？言菩提，即摄涅槃，自性亦觉亦寂故。宗门崛起，直指本心，而后斯人得以自识真性。染习究是客尘，除之自易。譬如旭日当空，讵容纤障。故知教中谈识及种，种者具云种子。实以习气或习心说为众生之本命。经宗门扫荡廓清，而后吾人有真自我的认识，其为功也岂不大哉。黄檗云：“此心是本源清净佛，人皆有之。蠢动含灵，与诸佛菩萨，一体不异。”又曰：“深信含生同一真性，心性不异，即心即性”云云。如教中谈赖耶，则众生分上，直无真性可说，是恶得为正见乎？但教中如《楞伽》等经谈如来藏，容当别论。</p>
<p>夫本心即性，性者，即吾人与万物所同具之本体。识则是习。性乃本有之真，习属后起之妄。从妄，即自为缚锢。如蚕作茧自缚。证真，便立地超脱。难言哉超脱也！必识自本心，即证得真性，便破缚锢，而获超脱，得大自在矣。学者或谓动物只靠本能生活，故受锢甚重，唯人则理智发达，足以解缚，而生命始获超脱。夫本能者，吾所谓染习也。动物以此自锢不待言，理智是否不杂染习，却是难说。吾人若自识本心，而涵养得力，使本心恒为主于中，则日用感通之际，一切明理辨物的作用，固名理智，而实即本心之发用也。是则即理智即本心。自然无缚，不待说解缚。本来超脱，何须更说超脱。若乃未识本心，则所谓理智者，虽非不依本心而起，但一向从日常实用中熏染太深，恒与习心相俱。即此理智亦成乎习心，而不得说为本心之发用矣。夫理智作用，既成为习心作用，纵有时超越乎维护小己的一切问题之范围以外，而有遐思或旷观之余裕，但以其本心未呈露故，即未能转习心，而终为习心转。所以理智总是向外索解，而无由返识自性也。如是，则何解缚之有，又何超脱之有。颇欲于《量论》中详认理智，老来精力乏，未知能否执笔耳。上达下达，皆由自致。《易》曰：“君子惧以终始。”人生无一息而自放逸也。此云惧者，即《中庸》所谓戒惧，戒惧即是本心。</p>
<p>本心是绝待的全体。然依其发现有差别义故，差别者，不一之谓。不得不多为之名。一名为心。心者主宰义，谓其遍为万物实体，而不即是物。虽复凝成众物，要为表现其自己之资具，却非舍其自性而遂物化也。不物化故，谓之恒如其性。以恒如其性故，对物而名主宰。恒如其性，即不至堕没而为颓然之物，故乃对物而名主宰。二曰意。意者有定向义。夫心之一名，通万物而言其统体，万物统共的实体，曰统体。非只就其主乎吾身而目之也。主宰省言主，后仿此。然吾身固万物中之一部分，而遍为万物之主者，即主乎吾身者也。物相分殊，而主之者一也。今反求其主乎吾身者，则渊然恒有定向。渊然，深隐貌。恒字吃紧。这个定向，是恒常如此，而无有改易的。于此言之，斯谓之意矣。定向云何？谓恒顺其生生不息之本性以发展，而不肯物化者是也。生生者，至寂至净也。不寂不净即成滞碍，而恶得生。不息者，至刚至健也。刚健故，恒新新而生，无有已止。以此见生命之永恒性。故此有定向者，即生命也，即独体也。刘蕺山所谓独体，只是这个有定向的意。依此而立自我，此非妄情所执之我。虽万变而贞于一，有主宰之谓也。文言本以《大学》诚意之意释此中意字，实误。明儒王栋刘蕺山解诚意，并反阳明，亦好异之过。今此中意字，非常途所谓意识，乃与心字同为主宰义。但心约统体而言，意则就个人分上言之耳。三曰识。谓感识及意识。夫心、意二名，皆即体而目之。复言识者，则言乎体之发用也。此中识字意义，与佛教中所谈识，绝不相同。彼所云识，实吾所谓习也。此则以本体之发用说为识。渊寂之体，感而遂通，资乎官能以了境者，是名感识。亦可依官能而分别名之以眼识、耳识、乃至身识云。动而愈出，愈出者，无穷竭义。不倚官能，独起筹度者，是名意识，眼所不见，耳所不闻，乃至身所不触，而意识得独起思维筹度。即云思维筹度，亦依据过去感识经验的材料。然过去感识既已灭，而意识所再现起者，便非过去材料之旧，只是似前而续起，故名再现耳。且意识固常有极广远、幽深、玄妙之创发，如逻辑之精严，及凡科学上之发明，哲学之超悟等等。其为自明而不必有待于经验者，可胜道耶。故心、意、识三名，各有取义。心之一名，统体义胜。言心者，以其为吾万物所共同的实体故。然非谓后二名，不具此义。特心之一名，乃偏约此义则立，故说为胜。意之一名，各具义胜。言意者，就此心之在乎个人者而言也。然非识之一名上无此义。特意名偏约此义而立，故独胜。识之一名，了境故立。感识、意识，同以了别境相而得识名。感识唯了外境，意识了内外境。内境者，思构所成境。本无异体，而名差别，随义异故，学者宜知。此心、意、识三名，各有涵义，自是一种特殊规定。实则，三名亦可以互代。如心亦得云识或意，而识亦得云心或意也。又可复合成词，如意识，亦得云心意或心识也。</p>
<p>如上所说，感识、意识，通名为识，亦得泛说为心。即依此心之上，而说有其相应心所。谓有与此心相叶合之心所故。夫心所法者，本佛家教中谈识者所共许有。所之为言，心所亦省云所，下准知。非即是心。而心所有，心所法者，不即是心，而是心上所有之法。系属心故，恒时系属于心，而不相离。得心所名。叙得名之由。惟所于心助成、相应，具斯二义，势用殊胜。云何助成？心不孤起，必得所助，方成事故。成事者，谓心起而了境，如事成就。此必待所为之助也，旧说心所亦名助伴者以此。云何相应？所依心起，叶合如一，俱缘一境故。然所与心，行相有别。行相者，心于境起解之相，名行相。心所于境起解之相，亦名行相。《三十论》言：“心于所缘，唯取总相。心所于彼，所缘亦取别相。”亦者，隐示亦取总相。《瑜伽》等论，为说皆同。唯取总者，如缘青时，即唯了青。青是总相。不于青上更起差别解故。差别解者，即下所谓顺违等相是也。亦取别者，不唯了青，而于青上更着顺违等相故。如了青时，有可意相生，名之为顺。有不可意相生，是之谓违。此顺违相，即受心所之相也。顺即乐受，违即苦受故。等者，谓其他心所。如了青时，或生爱染相，即是贪心所之相也。或生警觉相，即是作意心所之相也。或生希求相，即是欲心所之相也。自余心所，皆应准知。旧说心唯取总，如画师作模，所取总别，犹弟子于模填彩。有缘青时，心则唯了青的总相是为模，而心所则于了青的总相上，更着顺违等相，便是于模填彩。可谓能近取譬已。然二法心及心所。根本区別云何，此在印度佛家未尝是究。大乘师说，心心所各有自种。虽不共一种而生，然种则同类，心种与心所种，虽非一体，要是同类。即无根本区别可得，如我所说心乃即性。此中心者，即前所云意识及感识，以其为本心或本体之发用，故云即性。可覆玩前文。若佛教中谈识，则谓每一识中有一心，乃对心所而名为心王。实则彼所谓心及心所，只是依习心而妄作分析耳，与吾所言心，绝不同义。心所则是习气现起，此中习气通染净，非单言染习。所唯习故，唯字注意。纯属后起人伪。伪者为义。习气无论染净。皆属人为。心即性故，其发现壹本固有，其感通莫匪天明。覆征前例。了青总相，不取顺违，纯白不杂，故是天明，唯心则然。若乃了青，而更着顺违等相，熏习所成，足征人伪，是则心所。顺违之情，自是熏习，深体之自见。故以性、习判心、心所，根本区别，斠然不紊。心即性故，隐而唯微。人之生也，形气限之，其天性常受障而难显。所即习故，粗而乘势。习与形气俱始，故粗。其发也如机括，故云乘势。心得所助，而同行有力。心本微也，得所之助而同行，则微者显。所应其心，而毋或夺主。则心固即性，而所亦莫非性也。反是而一任染心所猖狂以逞，染心所，如下所举无明贪嗔等等。心乃受其障蔽而不得显发，是即习之伐其性也。习伐其性，即心不可见，而唯以心所为心。所谓妄心者此也。</p>
<p>夫习气千条万绪，储积而不散，繁颐而不乱。其现起则名以心所，其潜藏亦可谓之种子。旧以种子为功能之异名，吾所不许。详《功能章》。然习气潜伏而为吾人所恒不自觉者，则亦不妨假说为种子也。即此无量种子，各有恒性，染种不遇对治，即不断绝。故有恒性。各有缘用，缘者，思量义。种子就是个有思量的东西，不同无思虑的物质。但思量的相貌极微细耳。又各以气类相从，如染净异类。详《功能章》谈习气处。以功用相需，而形成许多不同之联系。即此许多不同之联系，更互相依持，自不期而具有统一之形式。即具有统一之形式，便知是全体的。古大乘师所谓赖耶、末那，或即缘此假立。小乘有所谓细识者，细者深细。亦与此相当。今心理学有所谓下意识者，傥亦略窥种子之深渊而遂以云尔耶。习气潜伏，是名种子；及其现起，便为心所。潜之与现，只分位殊，无能所异。旧说心所从种子生，即是潜伏之种子，为能生因。而现起之心所，为所生果。因果二法，条然别异。如谷粒生禾，真倒见也。故知种子非无缘虑，但行相暧昧耳。前谓种子各有缘用，以种子即习气，元是虚妄分别法等流不绝故。旧说种子为赖耶相分，即无缘虑，必其所生识，方有缘虑。此盖妄分能所，故有此谬说耳。然种子现起而为心所之部分，与其未现起而仍潜伏为种子之部分，只有隐现之殊，自无层级之隔。无量习心行相，此中习心，为习气之代语。恒自平铺。一切习气互无隔碍，故云平铺。其现起之部分，心所。则因实际生活需要，与偏于或种趋向之故，而此部分特别增盛，与心俱转。谓与意识及感识相应。自余部分种子。则沉隐而不显发。故非察识精严，罕有能自知其生活内容果为何等也。察识犹云观照。若返照不力，则染污种子，潜滋暗长，而不自知，丧其固有生理。危哉危哉！</p>
<p>第九章　明心下</p>
<p>上来以习气言心所，但明总相。前云心所即是习气，却只说明心所总相。今当一一彰示别相。原夫无量种界，势用诡异，习气潜伏，即名为种，已如前说。种无量故，名无量界。诸种势用，至不齐故，说为诡异。隐现倏忽，其变多端。每一念心起，俱时必有多数种之同一联系者，从潜伏中倏尔现起，而与心相应，以显发其种种势用。诸种元有许多互不相同的联系，而同一联系者，其现起必相俱。即依如是种种势用，析其名状，说为一一心所法。诸数别相，数者心所之别名，后仿此。《三十论》略析五十一法，盖亦承用小乘以来古说，大小谈心所有异义及多少不同处，此不及详。取其足为观行之引导而止，观行二字，为方法论中名词。行者进修，略当宋明儒所谓工夫之意。观者反躬察识。观即行故，名以观行。然颇病繁复。今仍其旧名，而颇有省并为若干数，理董之如次。吾人理会心所法时，须把他当作自家生活底内容的描写。反观愈力，愈觉真切。若徒从文字上粗率了解过去，便不觉得有甚意义。或问：“旧谈心所，类以六分。若以今日心理学的眼光衡之，果有当否？”余曰：此中大体是描写生活底内容，虽对于心理学有所贡献，却不是讲心理学。须辨之。诸数旧汇以六分，元名六位。今约为四。惟通善染，恒与心俱，曰恒行数。性通善染之性字，乃德性之性。谓此恒行心所，其性有善有染，故置通言。若与善数俱起者，必是善性。若与染数俱起者，必是染性。旧说于善与染之外，更立无记性，此不应理。诸心所，其性非善即染，非染即善，无有善染两非者。此义当别论。恒与心俱者，此恒行数，恒与意识感识相应故。未有识起时而无此六数相应者，故名恒行。性通善染，缘别别境而得起故，曰别境数。通善染者，如恒行中说。别别境者，所缘义境多不同故。此中诸数，既是缘别境方起，故非恒与心俱者。性唯是染，违碍善数令不并起，曰染数。旧云烦恼。性唯是善，对治染法能令伏断，曰善数。对治者，如药对病症而治之也，亦与儒者言克治义近。善数，对治诸染，能令染法伏而不起，乃至断灭。如是四分，以次略述。旧本六分，今多省并。</p>
<p>恒行数，旧说唯五。今并入别境中欲，即为六数。曰触、作意、受、欲、想、思。</p>
<p>触数者，于境趣逐故，故名为触。趣者，趣取，逐者追求。境义有二，一、物界名境，如感识所取色等是；二、义理名境，如意识独起思构时，即以所缘义理名境故。后凡言境者，仿此。如眼识方取青等境。同时，即有追求于境之势用，与识俱起故。乃至意识独行思构时，亦有一种势用对于所缘义境，而专趣奔逐以赴之者。如是势用，是名触数，而非即心。这个趣逐的作用，正是习气现起而与心相应者，故名触数，元非即是心。心者任运而转，任运者，任自然而动，非有所为作也。转者，起义。心所则有为作，心所，即是习气现起，而与心相挟附以俱行者。其起也如机括，而心亦资之以为工具。故心所必有为作。如此中触数，依趣逐得名。趣逐即是一种为作。此其大较也。心恒是任运，心所总是有所为作。后述诸数，皆可准知。</p>
<p>作意数者，警觉于心，及余数故，故名作意。余数者，作意以外之诸心所，而与作意同起者。心于所缘，任运转故，元无筹度。由作意力与心同行，而警于心，令增明故。心既被警，则虽无筹度，而于所缘，亦必增其明了。又于余数同转者，警令有力，同助成心，了所缘故。如远见汽车，预知避路，即由作意警觉念数，忆念此物曾伤人故。又如缘虑或种义理时，设有待推求伺察而后得者，而作意力即于寻伺二数，特别警觉。盖推求伺察之际，恒有作动兴奋之感相伴。此即作意是也。又如理作意，有大势用。顺性而起的作意，名如理。如惑炽时，惑谓无明，及贪等心所。瞿然警觉，明解即生。明解即无痴心所。故染污法毕竟不足障此心者，赖有作意也。提醒之功，即是作意。</p>
<p>受数者，于境领纳顺违相故，故名为受。领纳即是一种为作。心恒任运，即不作苦乐等领纳。领顺益相，即是乐受。领违损相，即是苦受。旧说于苦乐二受外，更立舍受，谓于境取俱非相故，舍受者，非苦非乐故。俱非者，非顺非违故。此不应理。夫所谓非顺非违者，实即顺相降至低度。取顺较久，便不觉顺。然既无违相，即当名顺，不得说为俱非。故彼舍受，义非能立。</p>
<p>欲数者，于所缘境，怀希望故，故说为欲。随境欣厌，而起希求。于可欣事上，未得希合，已得愿不离。于可厌事上，未得希不合，已得愿离，故皆有欲。旧说于中容境，一向无欲，故欲非恒行，此不应理。彼云中容境者，谓非欣非厌故。彼立舍受，故有此境。不知单就境言，无所谓可欣可厌。受领于境，欣厌乃生。领欣境久，欣相渐低，疑于非欣。然既无厌，仍属可欣，不得说为俱非。彼云中容，即是欣厌俱非之境。夫领欣境久，则欣相低微，而欲归平淡，要非全无欲者。故不应说欲非恒行。或复有难：“人情于可厌事，经历长时，求离不得，其希望以渐减，而之于绝。由此言之，欲非恒有。”不知历可厌事，欲离不得，如是久之，则求离之欲，渐即消沮，终不全无。且其欲必别有所寄，人心一念中，固不必止缘唯一事境，如郑子尹避难农家，与牛同厩而居，读书甚乐。现前牛粪为可厌境，求离不得，无复望离。然同时读书别有义理之境，为其欲之所寄，非一切无希望也。人生与希望长俱，若有一息绝望，则不生矣。故欲是恒行，义无可驳。</p>
<p>想数者，于境取像故，施设种种名言故，故名为想。云何取像？想极明利，能于境取分齐相故，如计此是青、非非青等。非青者，谓青以外之一切色。等，谓色以外之其他物事。云何施设名言？由取分齐相故，得起种种名言。若不取分齐相，即于境无分别，名言亦不得起。想形于内，必依声气之动，以达于外。故想者，实即未出诸口之名言。</p>
<p>思数者，造作胜故，于善恶事能役心故，故名为思。云何造作胜？心者任运而转，妙于应感，而无造作之迹。思数则是一种造作的势用，由惯习故，其力特胜。于善恶事能役心者，谓由善性思数力能造作善故，而心亦资之以显。心即性也，本至善，得善性思数为助，而心之至善始显发。故说思数于善事之造作，能役使其心以相与有成也。由染性思数力，能造作恶故，而心乃被障而不显。故说思数于恶事之造作，亦能役使其心，而果于自用也。染性思数之役其心，譬如豪奴夺主，而自用其威。</p>
<p>如上六数，恒与心俱，同行而不相离异曰俱。故名恒行。若以此六配属于心理学上之知、情、意，则想属知的方面，受属情的方面，触、作意、欲、思乃皆属意的方面。至于别境等数，亦均可依知情意三方面分属之。然曾见人作一文，谓触数即感觉，想数即意象或概念者，此未尽符。盖六数是恒行，感觉中全具之，岂止以触数名感觉耶？但此六数之行相，复分粗细。其与眼等识相应者，则行相极细微，乃若全无分别然。故佛家说为现量。</p>
<p>别境数，旧说为五，今有移并，移欲入恒行，移定入善，而并入不定中寻、伺二数，及本惑中疑数。定为六法。曰慧、寻、伺、疑、胜解、念。</p>
<p>慧数者，于所观境有简择故，故名为慧。慧者，由历练于观物析理而日益发展。然必与想数俱，以于境取分齐相故。若不取分齐相者，即不能作共相观，简择如何得起。亦必俱寻伺，以于境浅深推度故。浅推度名寻，深推度名伺。由推度已，方得决定，如决定知声是无常。乍缘声境未知是常无常，必起推度瓶等所作皆是无常，虚空非所作而唯是常，于是决知声亦所作，故是无常。爰自推度，迄于决定，总名简择。故一念心中，简择完成，实资比量之术。此中一念者，实摄多念。简择初起，只是推度。又必经多念续起推度，始得决定，方号完成。乃综其自创起推度，以迄完成，凡经无量念，而名一念。但以其术操之至熟，故日常缘境，常若当机立决，不由比度者，而实乃不尔。又慧唯向外求理，故恃慧者，恒外驰而迷失其固有之智，即无由证知真理。此中真理，即谓吾人与万物同具之本体。若能反求诸自性智而勿失之，此云自性智者，与《明宗章》言自性觉义同。则贞明遍照，不由拟议。虽复顺俗差别，而封畛不存。称性玄同，而万物咸序。此真智之境，非小慧之所行矣。</p>
<p>慧非恒行何耶？若无明与贪嗔等惑炽盛时，即无有简择。夫于理之诚妄，事之是非，有所简别与抉择，而不迷谬者，此则是慧。《明宗章》所云量智或理智者即此。无明等惑炽然时，则简择不起，故慧数非恒行也。</p>
<p>寻数者，慧之分故，即就慧初位，浅推度相，检出别说，故云慧之分。于意言境粗转故，故说为寻。意言境者，意即意识，意能起言，故名意言。意所取境，名意言境。粗转者，浅推度故云。</p>
<p>伺数者，亦慧之分故。于意言境细转故。细转者，深推度故云。</p>
<p>寻伺通相，唯是推度。推度必由浅入深。浅者，粗具全体计画，犹如作模。深者，于全体计划中，又复探赜索隐，亲切有味。如依模填采，令媚好出。盖后念慧续前念慧而起。历位异故，浅深遂分。浅推度位，目之为寻。深推度位，名之以伺。世以为推度之用，先观于分，后综其全。此未审也。实则慧数与心相应取境，才起推度，即具全体计划。然推度创起，此全计划固在模糊与变动之中，实有渐趋分畛之势。分畛者，谓作部分的密察。及夫继续前展，则分畛以渐而至明确。即全计划，亦由分畛明确而始得决定。然当求详于分畛之际，固仍不离于全计划，唯因全计划待分畛明确而后可定。故疑于先观其分，后综其全耳。又乃由寻入伺，从浅之深，即由全计划降为分畛伺察时，则慧之为用，益以猛利。常与触数相俱，奔赴甚力，如猎人之有所逐追者然。旧说寻伺能令身心不安住者，就染慧言之确如此。若性智显发时，慧依智起，即称净慧。其时亦不废寻伺，但任运自然，无急迫之患。而明睿所照，亦自无蔽矣。寻伺二数，并依慧数，别出言之。慧非恒行，已如前说。</p>
<p>疑数者，于境犹豫故，故说为疑。旧说以疑属本惑之一，本惑后详。此亦稍过。夫疑者，善用之则悟之几也，不善用之则愚之始也。理道无穷，行而不着，习焉不察，则不知其无穷也。然着察之用，往往资疑以导其先。盖必于其所常行所惯习者，初时漫不加意，冥冥然遇事不求解。又或狃于传说，如佛教徒以圣言量为依据，而不务反求诸己。安于浅见，不能博求之以会其通，不能深体之以造其微。故于所行所习之当然与所以然者，未尝明知而精识也。知之不明是不着，识之不精是不察。忽焉而疑虑于其所行所习之为何。向所不经意者，至此盛费筹度。疑问起时，必作种种筹度。向所信之传说，至此根本摇动。向所执之浅见，至此顿觉一无所知。于是自视然，思求其故，疑端既起，欲罢不能。思虑以浚而日通，结滞将涣而自释。然后群疑可亡，着察可期矣。故曰善疑则悟之始也。夫疑之可贵者，谓可由此而启悟耳。若徒以怀疑为能事，一切不肯审决，则终自绝于真理之门。须知疑虑滋多，百端推度，祇增迷惘。而穷理所困，即事求征，则难以语上。持科学万能之见者，一切必欲依据经验以求之。而形上之理，岂可以物推征。刻意游玄，则虑将蹈空。知玄想与空想之辨者，可与穷理。但使知此过患，勿轻置断。疑情既久，思力转精。不陷葛藤，则胶执自化。真理元自昭著，患不能虚怀体之耳。若怀疑太过者，便时时有一碍膺之物，触涂成滞，何由得入正理。周子曰：“明不至则疑生。明无疑也，谓能疑为能明，何啻千里？”此为过疑者言，则诚为良药。故曰不善疑则愚之始也。夫疑虽有其太过，而人生日用，不必念念生疑。故疑非恒行摄。疑之过者，可说为惑，然善疑亦所以启悟。旧说疑属本惑，亦所未安。故今以疑入别境。</p>
<p>胜解数者，于决定境深印持故，印者印可，持者执持。不可引转故，故名胜解。由胜解数相应于心。便于所缘境，审择决定而起印持，此事如是，非不如是。于决定境才有印持，但印持与决定却是同时。非先决定了，后方印持。即此正印持顷，更有异缘，不能引转，令此念中别生疑惑。异缘不可引转云云，系约当念说，非约前后念相望而言。尽有前念于境审决而印持之，于此念顷固是异缘不可引转。及至后念，乃忽觉前非，而更起审决印持者矣。故胜解者，唯于决定境乃得有此。决定境者，从能量而名决定，不唯现比量所得是决定境，即非量所得亦名决定境。如见绳谓蛇，此乃似现即非量所得之境，此境本不称实。然尔时能量方面，确于境决定为蛇。非于境不审决故，非有疑故。故此境应从能量而名决定。又如由浊流而比知上流雨，实则浊流亦有他因，上流未尝有雨。是所谓雨者，乃似比即非量所得之境，元不称实。但尔时能量方面，确于境决定为雨，非于境不胜决故，非有疑故。故此境亦从能量而名决定。犹豫心中，全无解起。非审决心，胜解亦无。非审决心者，谓心于境不起审决故名。此心亦即非量。世言非量，或唯举似现似比。实则似现似比者，非于境不起量度，但不称实，乃云非量耳。更有纯为非量者，即散乱时心，于泛所缘实不曾量度者，即此中所言非审决心。以故胜解非恒行摄。</p>
<p>念数者，于曾习境，令心明记不忘故，故名为念。念资于前念想，想数见前。由想相应于心，而于境取像故，虽复当念迁灭，而有习气潜伏等流。等流者，想之余势，名为习气。此习气非坚住之体，乃是刹那刹那，生灭灭生，相续流转，而不断绝。故名等流。由想习潜存故，想的习气省云想习。后仿此。今时忆念，遂乃再现。若非想习潜存者，则过去已灭之境像，何能再现于忆念中耶？然念起亦由作意力于所曾更警令不失故，故有忆持。由念能忆曾更，故能数往知来，而无蒙昧之患也。若无忆念，则不能据已知以推其所未知，人生直是蒙蒙昧昧焉耳。</p>
<p>念何故非恒行耶？于非曾更事，不起念故。又虽曾更，而不能明记者，即念不生。故念非恒行摄。或有难言：“若于曾更不明记时，但于曾更某事忘失，说名无念，而此时心非无余念。余者，犹言其他。如我忆念旧读《汉书》，苦不得忆，此于《汉书》，名为失念。然此时心于现前椅席等等，任运了知，不起异觉，即由椅席等等曾所更故。今此任运生念，故不觉其异也。是于曾更虽有不忆，如于《汉书》。而此时心仍非无念。”如于几席等等。详此所难，实由不了念义，故乃妄相责诘。须知，念者本由明记得名。于曾更事警令不失，遂有念起，分明记忆。即此明记，非任运生。必由警觉特别与力，始得分明记取故。若汝所云任运生念者，实非是念，乃过去想习适应日常生活需要之部分，想习见上。任运潜行，不俱意识同取境故。任运者，因任自然而起，不由警觉故。潜行者，以此想习，尚属潜伏的部分故。虽云于现前几席等等任运了知，然既云任运，则无计度分别可知。而所谓了知，亦甚暖昧。前云习气潜伏即名种子，而现起方名心所。此等想习，亦属种子状态，或亦可说为种子底半现，要不得说为心所也。大抵吾人日常生活中，其应境多由种子潜伏的力用，即所谓不自觉的力用。此等力用，本不与明了的意识相俱取境，故不名心所也。此与明记截然异相，何可并为一谈。故汝所云于椅席等等任运了知者，此犹属种子潜行相状。必忆《汉书》而果得分明记取者，方是念故。然则方忆《汉书》不得，即此时明了的意识中，实无有念。故念非恒行，彰彰明矣。</p>
<p>如上六法，缘别别境而得起故，故名别境。</p>
<p>染数，旧分本惑及随惑。惑亦名烦恼。烦，扰义；恼，乱义。凡惑，皆是扰乱相故。本惑者，以其为一切惑之根本故名。随惑者，以随本惑而起故名。今略其随，而唯谈本。本惑，旧析以六，今出疑入别境，存其五法，曰无明、贪、嗔、慢、恶见。</p>
<p>无明亦名痴数。于诸理事迷闇故，故说为无明。旧分迷理、迷事，今此不取。迷事亦只是不明那事的理而已，非可于迷理外别说个迷事也。故此言理事，取复词便称，实只一个理字的意义。然理赅真俗，俗谛中理，假施设有，曲尽物则。真谛中理，一道齐平，唯证相应。迷者，于俗妄计，于真不求证故。夫痴相无量，或总名之，或专言之。总名之者，一切染法皆属痴故。全部染数，通名为惑。惑、亦痴之异名。专言之者，迷闇势用，实为一切染数之导首。即此势用，名为无明，亦云痴故。人之生也，无端而有一团迷闇，与形俱始。无端二字注意。这个元不是本性上固有的，只是成形之始，便忽然有此迷闇，以渐增盛。触处设问，总归无答。反问诸己，生于何来，死于何往，莫能解答。即在宗教、哲学，多有作答者，然彼一答案，此一答案，已难刊定。矧复任取一家答案，寻其究竟，终于无答。远观诸物，疑问万端。随举一案，问此云何，即有科学家以分子、元子、乃至电子种种作答。复问电子何因而有，仍归无答。更有哲学家出而作答者，终亦等于不答，又无待言。以此类推，何在不如是耶？而仍不已于问，不已于答。岂知俗谛，问答都是假名，胜义谛中，问答泊尔俱寂。岂知二字，一气贯至此读。胜义谛者，真谛之代语。若使循俗假诠，问答随宜如量，固亦无过。如量者，称境而知。盖在俗谛，本假设一切物事为有，而甄明其所具之则。故得夫物则者，即为称境而知，谓之如量。然所谓如量，亦假设如是而已。寻其究竟，便非真解，故以随宜言之。尔乃任情作解，逞臆卜度，既已非量，而不知虚中以契理。此不如量，即迷俗谛理者。矧复于答问不行之境，此谓真谛。犹且嚣嚣驰问，昏昏恣答。如渴鹿趁焰，演若迷头。遗贫子之衣珠，攫空潭之月影。迷真谛理者譬于是。此非至愚而何。总结迷俗、迷真。至若颠倒冥行，无知故作，故作恶业也。虽或自为诡释，适乃长迷不反。作恶者，恒自欺。自欺者，即对于自己良知之谴责而为诡谲之解释，以为所作亦有理道也。自欺正是无明，良知则本心也。无明起，而本心乃被障碍。夫无明一词，不可作虚词解。如谓由明无故名无明，便作虚词解，即大误。实有此迷闇习气，无始传来，导诸惑而居首，详《缘起经》十二支。负有情以长躯。有情者，人有情识故名。其势用之猛，虽转岳旋岚，犹未足喻也。</p>
<p>贪数者，于境起爱故，此爱是贪爱义，即劣义，非仁爱之爱。深染着故，深染著于境也。语云：“贪夫殉财，烈士殉名。”深玩殉字的意义，便知此云起爱及深染着的意义。故名为贪。贪相不可胜穷，随在发现，故难穷也。略谈其要，别以八种。一曰自体贪，此云自体，相当于身的意义。谓于自体，亲昵藏护故。此贪极难形容。强状其情，曰亲昵藏护。人情唯于自体亲昵至极，无可自解。亦唯于自体，藏护周密，莫肯稍疏。不独人也，下生动物于玆尤甚。吾昔在北京万寿山园中，见大树上有长约二寸许之厚皮，移动甚疾。余猝尔惊曰：“树皮既脱，胡能附树疾走而不坠耶？”徐取观之，明明一粗块之树皮，及剖视之，则其中固一虫也。此虫不知何名，乃深叹此虫于自体亲昵藏护之切也。此等事，生物学上所发见不少。二、后有贪，谓求续生不断故。此从自体贪中别出言之。或有问言：“世人持断见者，自知死后即便断灭，宜若无后有贪可言。”曰：不，不。爱力非断见可移。爱润生故，故有生。人之有生，由爱力滋润之故生。《楞严经》谈此义极透。如汝明知当来断灭，而犹厚爱其生，则爱力非断见所移，审矣。汝后有贪，岂随断见而舍耶？汝昨日之生已逝，今日之生已有；今日之生方尽，明日之生方有。故后有贪为有生类所与生俱有者，何足疑耶？三、嗣续贪，谓求传种不绝故。自植物至人类，随在可征。四、男女贪，谓乐着淫欲故。征之小说诗歌，几无往而不表现男女之欲。忧国情深，亦托美人芳草。即寄怀世外，犹复侈言仙女。五、资具贪，谓乐着一切资具故。凡日用饮食、田宅、财货、仆隶、党与、权势、名誉乃至一切便利己私事，通称资具。人类之资具贪，亦从兽性传来，每见禽兽巢穴多集聚粮等资具。六、贪贪，谓若所贪未及得者，贪心自现境相而贪故。如好色者，心中或悬想一美人。七、盖贪，谓于前所乐受事，已过去者，犹生恋着，即有盖藏义故。盖藏者，言其不肯放舍故。八、见贪，谓于所知、所见，虽浅陋邪谬，亦乐着不舍故。见贪重者，便难与语。如上八种，贪相略明。《瑜伽》五十五说有十贪，但列名目，而无解说。《缘起经》说有四种爱，以明贪相。今并有采撮，说为八种。学者以是而反躬察识，毋自蔽焉可也。</p>
<p>嗔数者，于诸有情，起憎恚故，故名为嗔。《伦记》五十九说嗔略有三。一、有情嗔，于有情而起嗔故。二、境界嗔，于不可意境，即生嗔故。三、见嗔，于他见生嗔故。有情嗔者，由有我见故，即有人见生。人见与我见同时生。由有人我二见故，即有嗔生。嗔与人我二见同时生。嗔相无量，略分粗细。粗者，因利害毁誉等等冲突所引发，其相粗动，或转为忿恨等。细者，其相深微。虽无利害毁誉等等冲突，亦常有与人落落难合意故。隐士孤高，正是嗔惑。夫群生怀嗔而好杀，世间历史大抵为相书。前世小说诗歌，亦多以雄武敢为上德，皆嗔之着也。或曰：“嗔为习心，固也。征以达尔文生存竞争之论，则嗔者当亦出于生存之需，而不必訾之以惑欤。”余曰：互助论者所发见之事实，明与达氏反。伊川释《易》之《比》亦云：“万物莫不相比助而后得生。”其言皆有证验。故知生存所需者，乃比助而非竞争。然则谓嗔非惑而为应于生存之需可乎。境界嗔者，亦有情嗔之变态。由于有情怀嗔故，境界随之而转。遂觉邱陵坎，并是险。暑雨祈寒，俱成嗟怨。对人则器物皆罪，伐国则城邑为潴。忮心每及于飘瓦，诛锄亦远于草木。此皆有情嗔盛，故无涉而非乖戾之境也。见嗔者，复于有情嗔中别出言之。此与前贪数中所举见嗔实相因。夫唯贪着己见，故不能容纳他见。遂乃恶直而丑正，是丹而非素。从来朋党之祸，门户之争，皆由此起。凡人不能舍其见贪、见嗔，故一任己见以为是非，可说为感情的逻辑。而不暇求理道之真，此物论之所以难齐也。</p>
<p>慢数者，依于我见而高举故，故名为慢。旧说慢有七种，今述其略而稍有省易。一者，私其形骸而计为我，自恃高举，名为我慢。二者，视材智劣于己者，即谓我胜彼。视材智等于己者，即谓我与彼相等。此皆令心高举，总说为慢。或问：“于等己者，即谓我与之等，似不为慢。”答曰：由计等故，自心高举，岂若澄怀，了无计量。三者，于他人远胜我者，我顾自谓少分不及，此名卑慢。虽自知卑劣，犹起慢故，故名卑慢。四者，于彼胜己，顾反计己胜，斯名过慢。五者，己实不德，而乃自谓有德，恃恶高举，名为邪慢。若无知而自谓有知，少得而自谓已足，皆邪慢摄。夫慢多者，胸量极狭，不能求贤自益，纳善自广。咎始于居满，心怀高举，即是满相。其流极于无惭无愧，儒者谓之无耻，至不比于人，故学者宜先伏慢。</p>
<p>恶见数者，于境颠倒推度故，慧与痴俱故，别境中慧数，与染数中痴数，相俱而成恶见。痴即无明。故名恶见。见不正故名恶。恶见相状复杂，不可究诘。抉其重者，略谈三见，曰我见、边见、邪见。</p>
<p>我见亦云身见，梵言萨迦耶。由不了自性故，遂私其形躯而计我、我所，是名我见。言我者，亦摄我所。由计我故，同时即计我所。云何我所？我所有者，名我所故。如于形躯，计为自我，同时亦计为我所，云是我之身故。若身外诸法，则但计为我所。如妻子、田宅、财货、权位、名誉乃至一切为我所有者，皆是我所故。故有我见，即有我所。此是自私根源，万恶都由此起。盖人心隐微中，缘形躯而起自我之见，念念坚执，曾无暂舍。是乃与生俱生而不自觉其如是者，此所谓俱生我执。不独在人为然，动物亦执形躯为自体，即是我执。植物护其形干为自体，亦隐有我见，但甚暖昧耳。大抵有生之类，限于形气而昧其本来，不了自性上元无物我种种差别，乃计其形骸为独立的自体而私之为我，其实非我，特妄计耳。</p>
<p>边见者，亦云边执见，执一边故，名边执见。略说有二，日常边、断边。常边者，由我见增上力故，常边见之起，亦由我见加上之力。计有现前诸物。攀援不舍，谓当常住。不了诸物元是刹那生灭，曾无实法，但假说为物。不了至此为句。变化密移，今已非昔，而迷者视之若旧。计此相续之相，谓是常恒，此则堕常边过。断边者，由我见增上力故，于物怙常不得，转计为断。由见世间风动云飞、山崩川竭、倏忽无迹，根身器界悉从变灭。如经言“劫火洞然、大千俱坏”，遂谓诸法昔有今无，今有后无。此则堕断边过。若悟物本无实，依何云断。故知断见，亦缘取物。然常、断二边，元是迭堕，是所当知。迭堕者有时离常，即便堕断。有时离断，还复堕常故。</p>
<p>邪见亦云不正见，略说以二，日增益见、损减见。增益见者，于本无事，妄构为有。如于色等法上，增益瓶等相，眼识所取唯色，乃至身识所取唯坚，本无瓶等。故瓶等相，纯是增益于色等之上的。转增益瓶等无常相，只是重重增益。乃至于形躯不如实知故，妄增益我相。一切物皆刹那生灭，本非实有。形躯非离一切物而独立者，故亦不实。今乃缘形躯而妄计为自我，即是无端增益我相于形躯之上也。于自性不返证故，妄增益外在实体相。哲学家谈本体者，都是看做离自心而外在的东西。此由不了自性故，向外杜撰一重实体，即是增益也。故增益见，幻构宇宙，犹如幻术家，幻现象马种种形物。损减见者，于本有事，妄计为无。治故籍者，任情取舍，将于古人确实之纪事，不肯置信。故籍诚有可疑者，然亦不可谓全是作伪。如大禹治水，古书所载，今或不肯信有禹其人者，非损减见而何？生长僻陋者，涉历既狭，闻殊方异物则拟之齐谐志怪。浅见者流，不悟深远，则诋玄言为空诞。大抵凭有限之经验，以推测事理。则不得事理之真，而自陷于损减见者，此不善学者之通患也。若乃沦溺物欲，不见自性，宇宙人生，等同机械，是于自家本分事损减之而不惜，愚益甚矣。凡增益见，以无为有。凡损减见，以有为无。然增与损，必恒相依，无孤起故。如昔人说地静者，于地上增益静相，同时即于动相为损减故。增益见无孤起之理，既增妄相，必损真相故。然而人生知识，无往不是增益妄相，则睹真者其谁耶！或言，综事辨物，务得其理，即不为增益者。不知约真谛言，一切事物皆假设故有，元非实在，云何非增益欤？</p>
<p>综上三见，邪见最宽，一切谬解，皆邪见摄。</p>
<p>本惑五数，各分粗细。粗者猛利，动损自他。其发动，必扰乱于心，以损自己，又必不利于物，即损他人。细者微劣，任运随心，于他无损。随心者，言其受节制于心而不自恣。然粗者必严对治，令不现起。细者与恒行数，常与心俱。谓其与恒行数同行、而与感识意识相俱以取境也。当严对治，令其伏断。具在善数中。</p>
<p>善数，旧说有十一法，今省并为七法，日定、信、无痴、无贪、无嗔、精进、不放逸。省去惭等五法，并入别境中定。</p>
<p>定数者，令心收摄凝聚故，正对治沉掉故，沈者昏沉，掉者掉举，亦云浮散。沈与掉皆不定相。故名为定。由如理作意力故，有定数生。作意数见前。如理者，作意若与惑俱者，即是染性法。今此作意，乃背惑而顺正理。深自警策，以引发其本心，此即善性法，故名如理作意。定数必由如理作意引生。定者，收摄凝聚，并力内注，助心反缘，注者，专注。助者，相应义。定数以其收摄凝聚的力，应合叶助于心，而深自反观故。不循诸惑滑熟路故。诸惑从无始来，与生俱有，与形相昵，未曾断舍。故其现起，如率循他滑熟的路子走一般。所以惑起如机械而不自觉。今此收摄凝聚力者，即是自己新创的一种定力，却要背惑而行，不肯率循他的滑熟路子走了，是能引发内自本心，使诸惑染无可乘故。内者，谓此本心不由外铄故。自者，即此本心是自性故，不从他得故。诸惑无可乘者，本心既藉定显发，得为主宰，故惑不容生。夫本心者，元是寂静圆明，毫无欠缺。寂静者，澄湛之极，其应恒止。圆明者，虚灵之极，其照恒遍。但惑起障之，则心不得自显而等于亡失。此昔人所以有放心之说也。然心虽受障，毕竟未尝不在。即惑染流行，而此心法尔自运，亦未堪全蔽。如浮云蔽日而言无日，实则日亦未尝不在；虽复积阴重闭，要非绝无微阳呈露其间者。但势用微劣，而说为无阳耳。无阳犹云无日。定数者，即以其收摄凝聚势用，乘乎本心之运，不容全蔽，如所谓微阳者。乃令其保聚益大，而无亡失之忧，使本心浸显而极盛，则诸惑亦渐伏而终尽。故定力者，实能对治诸惑。诸惑者，即综全部染数而言之。而云正对治沉掉者，则以定相与沉掉相，正相翻故，故乃举胜而谈。然既置正言，即显不独对治沉掉可知。定数如是，余对治力，余云云者，犹言其他善数底对治力。可例观也。</p>
<p>信数者，令心清净故，正对治无惭无愧故，故名为信。由如理作意力故，引生清净势用。即此净势，叶合于心，而共趣所缘者，是名信故。清净势用，省言净势。此与如理作意乃同时而起者。叶合即相应义。此信所缘义境，略说以二。一者，于真理有愿欲故，此中假说真理为信之所缘义境。真理者，隐目自性而言之。吾人为惑所蔽，不见自性，而又不甘同于草木鸟兽之无知，必欲洞明宇宙人生之蕴。易言之，即欲自识本来。此即求真理之愿欲。能见真故，故起信。见自性故，名见真理。见真而起信者，是惟反求实证者乃能尔。二者，于自力起信，即依自性，发起胜行，深信自力，能得能成故。行者，造作义。自思虑之微，至身语之着，所有创造，所有作为，总说名行。胜行者，以此行是依自性而起，纯善无染故，故名胜行。此行既顺性而发，故可深信自力，能得而无失，能成而无亏也。如印度哲人甘地，抵抗强暴侵略之行，绝无己私惑染，乃顺循乎其自性所不容已，故深信其自力，于所行能得能成也。孔子曰：“我欲仁，斯仁至矣。”亦此旨也。故信之为义极严格。信者清净相，与无惭无愧浑浊相，正相翻故。浑浊至于无惭无愧而极。故说信于无惭无愧为正对治。</p>
<p>无痴数者，正对治无明故，于诸理事明解不迷故，故名无痴。无痴依何而起？由定力故，于本心微明，保聚增长；微明者，心为惑所障蔽而不得显发，但于障蔽中微有呈露故云。由信力故，引发本净，本净，谓心本来清净故云。于是有性智生。性智即本心。见《明宗章》。依性智而起明解，亦云始发智。由前被障，今始显发，故云始发。前述别境中慧数，舍染性而纯为净慧者，即此中明解是也。性智全泯外缘，亲冥自性。亲冥者，谓性智反观自体，而自了自见，所谓内证离言是也。盖此能证即是所证，而实无能所可分。故是照体独立，迥超物表。明解始发智。缘虑事物，明征定保，必止于符。言其解析众理，必举征验而有符应。先难后获，必戒于偷。智周万物，而未尝逐物。不逐物，故非痴。世疑圣人但务内照而遗物弃知，是乃妄测。设谓圣人之知，亦犹夫未见性人之凿以为知也，则夏虫不可与语冰矣。凿者穿凿。刻意求入，而不顺物之理，又乃矜其私智，求通乎物，而未免殉于物也。</p>
<p>无贪数者，正对治贪故，无染着故，故名无贪。由定及信相应心故，有无贪势用俱转。无贪者，谓于贪习察识精严，而深禁绝之，是名无贪。无者，禁绝之词。身非私有，元与天地万物通为一体，即置身于天地万物公共之地，而同焉皆得。各得其所。何为拘碍形体，妄生贪着，梏亡自性？形虽分物我，而性上元无差别。人若私其形而拘之，则必梏亡其性，自丧本真，故深可哀愍。故自体贪应如是绝。非绝自体，只是绝自体贪。盖私其自体为己，而染着不舍，此即是贪，故须绝也。万物诱焉皆生，而实无生相可得。生生者不住故，刹那灭故。不住故无物。无物谓无独立存在的物事。无物矣，则生者实未尝有生也。既生即无生，则寄之无生，而寓诸无竟，奚其不乐？何不悟生之幻化，而欲怙之，妄执有一己之生，冀其后有耶？“何不”至此为句。幻化一词，不含劣义。所谓生者，元来是顿起顿灭，没有暂住的东西，故谓幻化也。义详《转变章》。妄执云云者，生者大化周流，本无所谓一己。而人之后有贪，则妄执有一己之生，故惑也。故后有贪应如是绝。非绝后有，只是绝后有贪。盖于其生而妄计自体，即私为一己之生，而怙留不舍者，此即是贪，故应绝也。嗣续者，大生之流。大生者，万物同体而生故名。如吾有嗣续，亦大生之流行不息故也。物则拘形，私其种息。动植传种，各私其类。人乃率性，胡容私怙我嗣我续？列子曰：“汝身非汝有，是天地之委和也。孙子非汝有，是天地之委蜕也。”以嗣续为我之私有者，执形气而昧于性体，故是大惑。故嗣续贪应如是绝。非绝嗣续，只是绝嗣续贪。私嗣续为己有，此即是贪，故应绝也。匹偶之合，用遂其生。爱而有敬，所以率性。敬爱之爱，非贪。狗于形者，爱恋成溺，或同人道于禽兽。中土礼教，于夫妇之伦，义主相敬。故燕私之情，不形于动静，此相合以天也。西人则言恋爱。爱而曰恋，正是染着。则溺于形，而失其性矣。故男女贪应如是绝。非绝男女，只是绝男女贪。男女合不以理，交不由义。居室恒渎亵而无敬，此即贪之表现，故应绝也。本性具足，无待外求。人的本性上哪有缺憾。只因向外追求，才起了缺憾。养形之需，元属有限。随分自适，不亏吾性。狂贪无厌，本实先拨。逐物而失其性，是本拨也。故资具贪应如是绝。非资具可绝，只是绝资具贪耳。并心外驰，殉物丧己，此贪过重，故应绝也。庄生《逍遥》，所谓“窅然丧其天下”。《论语》曰：“巍巍乎！舜禹之有天下也，而不与焉。”是能绝资具贪者。贪贪、盖贪，参看贪数。作茧自缚，心与物化，生机泯灭。故此二贪应如是绝。真见性者，无己见可执。己本不立，何执己见。其有若无，其实若虚。循物无违之谓智，匪用其私。循物云云者，谓率循乎物理之实然。而非以己见臆度，与之相违也。庄生曰：“道未始有封，言未始有常。”惟自私用知，读智分畛始立。“是非之涂，樊然淆乱。”故见贪者应如是绝。如上粗析八种对治，说无贪略竟。</p>
<p>无嗔数者，正对治嗔故，无憎恚故，故名无嗔。由定及信，相应心故，有无嗔势用俱转。无嗔者，谓于嗔习察识精严而深禁绝之，是名无嗔。于诸有情，以利害等因，引生憎恶。此念萌时，反诸本心，恻然如伤，不忍复校。校者，计较。心体物而无不在，其视天下无一物非我故也。本心即性。性者，物我之同体，故云心体物而无不在。然嗔势盛者，犹欲瞒心而逞其惑。此在常途，故云理欲交战。当此顷间，必赖无嗔势用助叶于心，方能胜惑。心即性也。性难自显，必藉净习以行。无嗔数者，则是净习，乃顺性而起者。故心得藉之以显。人能率性，不因利害嗔物而失慈柔。体物所以立诚，此言体物者，视万物与吾为一体故。故无嗔而尽其诚也。备物所以存仁。无嗔故备物，嗔则损害乎物，而不能备之，故伤吾仁。故人极立，而远于禽兽也。禽兽因气昏惑重，故天性全汨没，本心全障蔽了。所以只知利害而不知其他。如其善于逐食，及厉爪牙以防患，皆动于利害之私，寻不出他有超脱利害的优点。至人则不然，却能发展他底天性、本心，而有无嗔、无贪、无痴等善心教之着见，此其所以异于禽兽。设有难言：“于暴恶者，亦起嗔否？”应答彼言：于彼暴恶，随顺起嗔而实非嗔。嗔因于彼，而不以私。嗔因于彼云云者，彼为暴恶，不利群生，公理所不容，因而嗔之。非以私利私害而起嗔故。廓然顺应，未尝有嗔之一念累于中也。故虽诛杀暴恶，而不为嗔，因彼故也。因彼之当诛而诛之，吾无私也，故不为嗔。世儒或云嫉恶不可太严者，则是乡愿语。恶既可嫉，焉得不严。不严则必自家好善恶恶之诚未至，而姑容宽假之私。须知严嫉者，亦因乎彼之恶耳，非可以私意宽严于其间也。自乡愿之说行，而暴恶者每逞志，此可戒也。然嗔之为私与否，此最难辨。非私与无私之难辨也，人情恒以其私，托于无私而自诡，故难辨也。如矫托革命者，当其在野则嗔在位之暴恶，而为群众呼吁，固俨然不为私嗔也。然其实绝无矜全群众之心，特欲肆一己之贪残，而苦于不得逞。故托于群众，以诡示革命之谋不为私嗔己耳。彼既自诡如是，浸久亦不自觉为私。及一旦取而代之，其暴恶益厉于前，而后群众乃察见其前此之隐衷，而彼犹不自承为私也。果其嗔不以私，则常憎恚因物而起时，其中必有哀痛惨切之隐。曾子所谓听讼得情，哀矜勿喜者，称心之谈也。是其发于本心体物之诚，而不容已也。若嗔发于私，则惑起而本心已失。心为惑所障故。即物我隔绝，乃唯见有物之可憎，而何有于哀痛惨切耶？此段吃紧。于彼暴恶，以嗔相报。便已随转，而弗自知，可惧孰甚。故有情嗔，毕竟应断。安土敦仁，本《易传》。土者境义，言随境能安。乃所以敦笃吾之仁。无入不得。《中庸》云：“君子无入而不自得焉。”心为境缚，则天地虽大，诗人犹嗟靡骋。境随心转，则陋巷不堪，贤者自有乐在。故境界嗔，毕竟应断。是非之执，每囿于情识。守其一曲，斯不能观其会通。取舍两端，必有偏倚。彼其明之所立，正其蔽之所成。庄子曰：“是非之彰也，道之所以亏也。道之所以亏，爱之所以成。”此云爱者，属所知障，当此文所谓蔽。明与蔽相因，斯执碍横生，诤论竞起，诋諆瑕衅，互为主敌。故天竺外道，至以斩首相要；此土异家，亦有操戈之喻。此见嗔之害也。惟见性者，不为情识所对。故能因是因非，玄同彼我，息言忘照，休乎天钧。知辨者之劳，犹虻蚊之于天地。虽不得已而有言，始乎无取，终乎无得。故智与理冥，而喜怒不用，岂复有之患乎。故见嗔者，毕竟应断。</p>
<p>精进数者，对治诸惑故，令心勇悍故，故名精进。由如理作意力故，有勇悍势用俱起，而叶合于心同所行转。凡人不精进者，即役于形，锢于惑，而无所堪任。是放其心以亡其生理者也。无所堪任者，无所堪能，无所任受，如草木鸟兽然也。放者放失，不自存养其心故。心者生理，放心即亡其生理故。精进者，自强不息。体至刚而涵万有，此言体者，合也。人性本来刚大，而役于形，锢于惑者，则失其性。故必发起精进，以体合乎本来刚大之性。夫性惟刚大，故为万化之原。唯率性者，为能尽其知能。故云涵万有。立至诚以宰百为。诚者，真实无妄，亦言乎性也。立诚即尽性也。百为一主乎诚，即所为无不顺性，一切真实而无虚伪。故是精进。日新而不用其故，《易》曰：“日新之谓盛德。”唯其刚健诚实，故恒创新而不守故。进进而无所于止。故在心为勇悍之相焉。精进起而叶合于心，即成为心上之一种势用，故言在心。旧说精进为五种：一、被甲精进。最初发起猛利乐欲，如着甲入阵，有大威势故。二、加行精进。继起坚固策勤方便故。即以坚固策勤为方便，乃得精进不已也。坚固二字吃紧。三、无下精进。有所证得，不自轻蔑，益勤上达故。四、无退精进。忍受诸苦，猛利而前，虽逢生死苦，亦不退转故。虽云无下，逢苦或休，故应次以无退。五、无足精进。规模广远，不为少得，便生餍足故。孔子曰：“我学不厌，而诲不倦也。”又曰：“发愤忘食，乐以忘忧，不知老之将至”云尔。又曰：“忘身之老也，不知年数之不足也。俯焉日有孳孳，毙而后已。”此皆自道其精进之概。总之，人生唯于精进见生命，一息不精进，即成乎死物。故精进终无足也。精进即身心调畅。古师别立轻安，今故不立。精进与常途言勤者异义，如勤作诸恶者，常途亦谓之勤。此实堕没，非是精进。</p>
<p>不放逸者，对治诸惑故，恒持戒故，恒字吃紧。名不放逸。由如理作意力故，有戒惧势用俱起，叶合于心，同所行转，令心常惺，惑不得起，为定所依。佛氏三学，以戒为本。由戒生定，故戒是定依。不放逸即摄戒。儒家旧有主静主敬之说，学者或疑有二。不知敬而无失，始能息诸憧扰。主一无适，内欲不萌，即是静也。此中说定，即该主静。说不放逸是定依，即该主敬。夫微妙而难见者心也，猛利而乘权者惑也。心无主宰，则惑乘之陵夺其位，心即放失。喻如寇盗相侵，主人被逐。《记》曰：“斯须不庄不敬，则暴慢之心入之。斯须不和不乐，则鄙诈之心入之。”敬则自然虚静，敬则自然和乐，故不和乐即是不敬。故必斋明俨恪，收摄止畜。卦名有取于畜者，止畜即存在之义，与放失相翻。人心不止畜则流荡。凡虚妄攀援，皆流荡也。然后此心微妙不可睹闻之体，始得显发于隐微幽独之地，而力用常昭。默存于变化云为之间，而不随物靡。《易》谓显诸仁、藏诸用者，即此义。识得此体，须勤保任。故朝乾夕惕，唯恐或失。见宾承祭，同其严畏。造次颠沛，亦莫之违。防检不忽于微渐，涵养无间于瞬息，绝悔吝于未萌，慎枢机于将发；斯能正位居体，不为诸惑之所侵矣。故儒者言“闲邪则诚自存”，又言“不敬则肆”；禅家谓“暂时不在，即同死人”；此皆不放逸之教，其言至为精切。《诗》谓文王“无然歆羡，无然畔援”。此即不放逸相，学者当知。始自凡夫，至于大觉，戒惧之功，不容或已。故曰惧以终始，无可纵任。纵任有作自在解者，即是胜义。有作放肆解者，即是劣义。此中是劣义也。安不忘忧，治不忘乱。有不断惑之众生，即如来无可忘其戒惧。自本心言之，众生与如来，本是一体。众生惑相，即是佛自心中疵累，何得不戒惧耶？经云“有一众生未成佛，终不于此取泥洹”，亦此义也。唯知几其神，斯自强不息。故敬也者，所以成始而成终也。今以不放逸为诸善心数之殿，此义甚深，学者其善思之。或疑常存戒惧，有似拘迫，而碍于心。不知拘迫由惑起，戒惧则惑不得乘，而不失此心坦荡之本然，即当下受用。故戒惧恒与和乐相依，何有拘迫之患耶？又戒惧之保任此心，犹知舵工持舵，不敢稍疏。初时似劳照应，久之功力纯熟，则亦即身即舵。如庖丁解牛，游刃有余。象山有言：“得力处即省力。”故以戒惧为拘迫者，无有是处。</p>
<p>如上七法是清净性故，对治染故，故名善数。夫染数，即染习之现起，而染习缘形物故生，已如前说。善数即净习之现起，而净习由循理方起，如《功能章》说。《功能章》有云：如自作意，至动发诸业，壹是皆循理而动，末尝拘于形骸之私者，凡此所作，必皆有余势潜存，名无漏习。云云。故净习者，实以本心发用，而有余势故名。净习属心，染习属物。染习现起，为染性心所，即障自性。净习现起，为善性心所，此即工夫，亦即于此识自性。旧言心所，但具名数，无甚说明。又以染净一一相翻，似如头痛医头，脚痛医脚，全无立本之道，如何对治得去。大抵世亲以来言唯识者，全走入辨析名相一途，颇少深造自得之功。奘基介绍此学于中土，虽盛行一时，而终不可久。宗门迅起代之，亦有以耳。</p>
<p>综前所说，心者即性，是本来故。心所即习，是后起故。净习虽依本心之发用故有，然发现以后，成为余势，等流不绝，方名净习，则净习亦是后起。本来任运，任自然而行。后起有为。本来纯净无染，后起便通善染。本来是主，只此本来的性，是人底生命。故对于后起的习，而说为主。后起染法障之，则主反为客。无据曰客：本心障而不显，虽存若亡。故说为客。后起是客，染胜而障其本来，则客反为主。吾人生命，只此本来者是。然吾人不见自性故，常以染习为生命。一切所思所学所为所作，莫非滋长染习，而恃之以为其生命，而真生命乃曰戕贼于无形。此亦愚之至也。如斯义趣，上来略明，今更申言欲了本心，当重修学。盖人生本来之性，必资后起净法，始得显现。虽处染中，以此自性力故，常起净法不断。起者创义，依据自性力故，而得创起净习不断。即自性常显现而不至物化故。依此净法，说名为学。创起净习，即是认识了自家底生命，而创新不已。这个自识自创的功用，总说名觉。只此觉，才是真学问。若向外驰求，取著于物，只成染法，不了自性，非此所谓学。此语料简世间一切俗学。故学之为言觉也。学以穷理为本，尽性为归。彻法源底之谓穷，无欠无余之谓尽。性即本来清净之心，理即自心具足之理，不由外铄，不假他求。此在学者深体明辨。今略举二义，以明修学之要。一者，从微至显。形不碍性故，性之所以全也。本心唯微，必藉引发而后显。微有二义，一者微隐义，以不可睹闻言之；二者微少义，以所存者几希言之，此兼具二义。原夫性之行也，不得不自成乎形，以为具。既凝成形气，则化于物者多。而其守自性而不物化者，遂为至少。如《易》消息，从《姤》至《剥》，仅存在上之一阳。此段道理极难说，参看《转变章》、《成物章》、《明心上章》首段。须深心体究翕辟之故才得。上云心是本来。本来者，性之代语。性者，言其为吾人所以生之理也。若赅万有而言之，则亦假名恒转。形气者，谓身躯，此即恒转之动而翕所凝成者。易言之，即此形气亦是本来的性底发现。但形气既起，则幻成顽钝的物事，忽与本来的性不相似。所以，性至此几乎完全物质化了。然尚能守其自性而不至全化为物者，此即所谓辟或心。但就其存乎吾身者言之，此辟或心，实可谓至少的一点。如易剥卦中所剩下底一阳而已。这点真阳，是生命底本身。宗门所谓本来面目，他确是形气底主宰。王弼《易》《略例》所谓“寡能制众”者此也。然此只就原理上说，未可执一曲以衡之。盖此点真阳若不得显发，即未能主宰形气而为物役者，又随在可征。故不可持一曲之见，以疑此原理为妄立也。此仅存之真阳，即性。虽遍运乎形气之内，而隐为主宰，然其运而不息者，固法尔自然，未有为作。法尔犹言自然。不直言自然者，以法尔义深故。下言自然者，显无作意。与常途言自然者，义亦稍别。而形气既生，即自有权能。形气底权能，本是随顺乎性的。而亦可以不顺乎性。则性之运于形气中者，既因任无为，因任者，因而任之故。形乃可役性以从己，而宛尔成乎形气之动。形气简言形，乃可者未尽之词。形之役性，非其固然也，故云乃可。己者，设为形气之自谓。故性若失其主宰力矣，所谓本心唯微者此也。然则形为性之害乎？曰：否，否。若无形气，则性亦不可见。且形者性之凝，即形莫非性也。故孟子曰：“形色，天性也。”形何碍于性乎？形之役夫性者，本非其固然，特变态耳。如水不就下，而使之过颡或在山者，此岂水之固然哉？染习与形俱始，随逐增长，以与形相守，而益障其本来。染习与形相守，故学者难于变化气质也。遂使固有之性，无所引发，而不得显。如金在矿，不见光采。反之，性之主乎形者，则以善习力用增长，与性相应，引发不穷，故全体顿现。如《易》消息，从《复》之一阳，渐而至于纯《干》。如练矿成金，不重为矿。然性之为主，亦行乎形气之中。故先儒有“践形尽性”之说，使视极其明，听极其聪，斯无往而非全体之昭著矣。二者，天人合德。性修不二故，学之所以成也。《易》曰：“继之者善，成之者性。”全性起修名继，性是全体流行不息的，是万善具足的，故依之起修，而万善无不成办。是谓全性起修，即继义。全修在性名成。修之全功，依性而起，祇以扩充其性故，非是增益本性所无。故云全修在性，即成义。本来性净为天，后起净习为人。故曰人不天不因，性者天也，人若不有其天然具足之性，则将何所因而为善乎？天不人不成。后起净习，则人力也。虽有天性，而不尽人力，则天性不得显发，而何以成其为天耶？此上二语，本扬子云《法言》。故吾人必以精进力创起净习，以随顺乎固有之性，而引令显发。在《易》干为天道，坤为人道。坤以顺承天故，为善继乾健之德。《坤卦》表示后起底物事，吾人自创净习，以引发天性，即坤法天之象。是故学者继善之事，及其成也性焉。《论语》曰：“人能弘道，非道弘人。”《论语》言道，当此所谓性。人能自创净习，以显发天性，是人能弘大其道也。人不知尽性，即化于物，而性有不存者矣。故云非道弘人。弘道之目，约言之，在儒家为率循五德，在佛氏为勤行六度。五德本性具之德，其用必待充而始完。六度乃顺性而修，其事亦遇缘而方显。佛氏言六度，多明事相，不及儒家言五德，克指本体，于义为精。故曰：“无不从此法界流，无不还归此法界。”法界即性之异名耳。此谓天人合德，性修不二。学者于此知所持循，则精义之神以致用，利用安身以崇德，皆在其中矣。或曰：“染缚重者，恶乎学。”曰：染净相资，变染成净，祇在一念转移间耳，何谓不能学耶？夫染虽障本，本者，具云本来。染法障蔽本来。而亦是引发本来之因。由有染故，觉不自在。不自在故，希欲改造，自己改造自己。遂有净习创生。由净力故，得以引发本来而克成性。性虽固有，若障蔽不显即不成乎性矣。故人能自创净力以复性者，即此固有之性无异自人新成之也。古德云：“一念回机，便同本得。”明夫自心净用，未尝有间。诸惑元妄，照之即空。苟不安于昏愚，夫何忧乎弱丧。故学者首贵立志，终于成能。《易》曰：“圣人成能。”人能自创净习，以显发其性，即是成能也。皆此智用为主。智体本净，不受诸惑。辨惑断惑，皆是此智。净习之生，即此本体之明流行不息者是。引而不竭，用而弥出，自是明强之力，绝彼柔道之牵。《中庸》云：“虽愚必明，虽柔必强。”此言其力用也。《易》曰：“系于金柅，柔道牵也。”柔道即指惑染。以诸染法，皆以柔暗为相。阳德刚明，自不入于柔暗，故智者不惑。如杲日当空，全消阴翳，乃知惑染毕竟可断，自性毕竟能成。斯称性之诚言，学术之宗极也。故曰，欲了本心，当重修学。</p>
<h6 id="阅读日期-2026年07月01日-2026年07月03日-共-3-天">阅读日期：
2026年07月01日-2026年07月03日 共： 3 天</h6>
<script src="https://giscus.app/client.js"
        data-repo="hbaolong/hbaolong.github.io"
        data-repo-id="R_kgDOLetDQg"
        data-category="General"
        data-category-id="DIC_kwDOLetDQs4CfLEl"
        data-mapping="url"
        data-strict="0"
        data-reactions-enabled="1"
        data-emit-metadata="1"
        data-input-position="top"
        data-theme="preferred_color_scheme"
        data-lang="zh-CN"
        crossorigin="anonymous"
        async>
</script>
<script src="https://giscus.app/client.js"
        data-repo="hbaolong/hbaolong.github.io"
        data-repo-id="R_kgDOLetDQg"
        data-category="General"
        data-category-id="DIC_kwDOLetDQs4CfLEl"
        data-mapping="url"
        data-strict="0"
        data-reactions-enabled="1"
        data-emit-metadata="1"
        data-input-position="top"
        data-theme="preferred_color_scheme"
        data-lang="zh-CN"
        crossorigin="anonymous"
        async>
</script>
</body>
</html>

<!DOCTYPE html>
<html xmlns="http://www.w3.org/1999/xhtml" lang="" xml:lang="">
<head>
  <meta charset="utf-8" />
  <meta name="generator" content="pandoc" />
  <meta name="viewport" content="width=device-width, initial-scale=1.0, user-scalable=yes" />
  <meta name="author" content="hbaolong@vip.qq.com" />
  <title>熊十力全集:赘语</title>
  <style>
    html {
      color: #1a1a1a;
      background-color: #fdfdfd;
    }
    body {
      margin: 0 auto;
      max-width: 36em;
      padding-left: 50px;
      padding-right: 50px;
      padding-top: 50px;
      padding-bottom: 50px;
      hyphens: auto;
      overflow-wrap: break-word;
      text-rendering: optimizeLegibility;
      font-kerning: normal;
    }
    @media (max-width: 600px) {
      body {
        font-size: 0.9em;
        padding: 12px;
      }
      h1 {
        font-size: 1.8em;
      }
    }
    @media print {
      html {
        background-color: white;
      }
      body {
        background-color: transparent;
        color: black;
        font-size: 12pt;
      }
      p, h2, h3 {
        orphans: 3;
        widows: 3;
      }
      h2, h3, h4 {
        page-break-after: avoid;
      }
    }
    p {
      margin: 1em 0;
    }
    a {
      color: #1a1a1a;
    }
    a:visited {
      color: #1a1a1a;
    }
    img {
      max-width: 100%;
    }
    svg {
      height: auto;
      max-width: 100%;
    }
    h1, h2, h3, h4, h5, h6 {
      margin-top: 1.4em;
    }
    h5, h6 {
      font-size: 1em;
      font-style: italic;
    }
    h6 {
      font-weight: normal;
    }
    ol, ul {
      padding-left: 1.7em;
      margin-top: 1em;
    }
    li > ol, li > ul {
      margin-top: 0;
    }
    blockquote {
      margin: 1em 0 1em 1.7em;
      padding-left: 1em;
      border-left: 2px solid #e6e6e6;
      color: #606060;
    }
    code {
      font-family: Menlo, Monaco, Consolas, 'Lucida Console', monospace;
      font-size: 85%;
      margin: 0;
      hyphens: manual;
    }
    pre {
      margin: 1em 0;
      overflow: auto;
    }
    pre code {
      padding: 0;
      overflow: visible;
      overflow-wrap: normal;
    }
    .sourceCode {
     background-color: transparent;
     overflow: visible;
    }
    hr {
      background-color: #1a1a1a;
      border: none;
      height: 1px;
      margin: 1em 0;
    }
    table {
      margin: 1em 0;
      border-collapse: collapse;
      width: 100%;
      overflow-x: auto;
      display: block;
      font-variant-numeric: lining-nums tabular-nums;
    }
    table caption {
      margin-bottom: 0.75em;
    }
    tbody {
      margin-top: 0.5em;
      border-top: 1px solid #1a1a1a;
      border-bottom: 1px solid #1a1a1a;
    }
    th {
      border-top: 1px solid #1a1a1a;
      padding: 0.25em 0.5em 0.25em 0.5em;
    }
    td {
      padding: 0.125em 0.5em 0.25em 0.5em;
    }
    header {
      margin-bottom: 4em;
      text-align: center;
    }
    #TOC li {
      list-style: none;
    }
    #TOC ul {
      padding-left: 1.3em;
    }
    #TOC > ul {
      padding-left: 0;
    }
    #TOC a:not(:hover) {
      text-decoration: none;
    }
    code{white-space: pre-wrap;}
    span.smallcaps{font-variant: small-caps;}
    div.columns{display: flex; gap: min(4vw, 1.5em);}
    div.column{flex: auto; overflow-x: auto;}
    div.hanging-indent{margin-left: 1.5em; text-indent: -1.5em;}
    /* The extra [class] is a hack that increases specificity enough to
       override a similar rule in reveal.js */
    ul.task-list[class]{list-style: none;}
    ul.task-list li input[type="checkbox"] {
      font-size: inherit;
      width: 0.8em;
      margin: 0 0.8em 0.2em -1.6em;
      vertical-align: middle;
    }
    .display.math{display: block; text-align: center; margin: 0.5rem auto;}
  </style>
</head>
<body>
<header id="title-block-header">
<h1 class="title">熊十力全集:赘语</h1>
<p class="author">hbaolong@vip.qq.com</p>
</header>
<center>
<a href="/3place/xslqj">返回首页</a> <a
href="/3place/xslqj/mingju.html">本书名句</a> <a
href="/3place/xslqj/memo.html">本书注解</a> <a
href="/3place/xslqj/index_rich.html">丰富目录</a> <a
href="/3place/xslqj/index_readcal.html">同读日历</a> <a
href="/3place/xslqj/index_timeline.html">时间线</a> <a
href="/3place/xslqj/index_books.html">引用书籍</a> <a
href="/3place/xslqj/index_words.html">使用字频</a>
<div id="wx_pic" style="margin:0 auto;display:none;">
<img src='/img/logo.png'/>
</div>
</center>
<h4 id="赘语">赘语</h4>
<p>此书之作，专以解决宇宙论中之体用问题。宇宙实体，简称体。实体变动遂成宇宙万象，是为实体之功用，简称用。此中宇宙万象一词，为物质和精神种种现象之通称。体用之义，创发于《变经》。参看《原儒》《原内圣》篇。《易经》古称《变经》，以其阐明变化之道故。晚周群儒及诸子，无不继承《大易》，深究体用。《易经》亦称《大易》。大概儒家未甚离孔子本旨。亦未能不离也，此不及详。诸子百家著作当甚宏富，其于体用问题有无专论，今无从考。司马谈言“六艺经传以千万数”。据此而推，诸子皆大学派，其书决不少，而皆亡灭。王船山痛恨秦人毁学。惟道家有老庄残篇可寻。老庄言道，道，即实体之名。犹未有真见。略举其谬。老言混成，归本虚无。其大谬一也。参看《原儒》《原内圣》篇。老庄皆以为，道是超越乎万物之上。万物一词，包含天地与人在内。《天下篇》称老与关尹皆主之以太一。太一者，绝对义，即指道而称之也。老虽反对天帝，而以道为绝对、为万物之主，则近于变相的天帝。庄子曰：“若有真宰而特不得其朕耳。”“若有”二字虽故作疑词，而其实意与老氏不殊。倘真知体用不二，则道即是万物之自身，何至有太一、真宰在万物之上乎？此其大谬二也。明乎体用不二，则一粒沙子的自身便是大道昭著。沙子乃至大无外，而况人乎？庄子叹人之小，良不悟此。道家偏向虚静中去领会道。此与《大易》从刚健与变动的功用上指点、令人于此悟实体者，便极端相反。故老氏以柔弱为用，虽忿嫉统治阶层而不敢为天下先，不肯革命。此其大谬三也。道家之宇宙论，于体用确未彻了。庄子散见之精微语殊不少，而其持论之大体确未妥。庄子才大，于道犹不无少许隔在。</p>
<p>晚周诸子略可考者，惟道家。墨子书虽大半亡失，而由《天志》之论窥之，可知其于宇宙论不相干也。惟惠子书全亡，可惜耳。</p>
<p>有问余者曰：“公之书，以体用不二立宗。然祇说实体变动而成功用，却未说明实体是何等性质。”余答之曰：实体变动而成功用，祇有就功用上领会实体的性质。汝今应知，功用有精神质力等性质，此即是实体的性质。何以故？实体是功用的自身故。譬如众沤有湿润与流动等性质，此即是大海水的性质，以大海水是众沤的自身故。汝若欲离开功用而别求实体的性质，此种迷误，便如欲离开众沤而别求大海水的性质。将无所得。功用以外，无有实体。向何处求实体的性质？譬如众沤以外，无有大海水。向何处问大海水的性质？不获已，而任想像，则将如般若家说实相寂灭，大有诸师说真如无生、无造、如如不动而已。汝若彻悟体用不二，当信离用便无体可说。倘复狐疑，当给汝三十棒。禅师激发人，辄以棒击之。</p>
<p>此书实依据旧撰《新唯识论》而改作。《新唯识论》简称《新论》。《新论》有两本。一、文言本，写于病中，极简略。二、语体文本，值国难，写于流亡中。此书既成，《新论》两本俱毁弃，无保存之必要。余年将见恶，始向学。（《论语》曰：年四十而见恶焉，其终也已。）读书与用思，久坐不起以为常。夜少睡眠，遂至神经衰弱过度，遗精病甚厉。四十至五十二岁长期中，每日禁说话。话至十句左右即遗精。后乃屏书册、省思虑。五十三四，遗精之患渐减轻，直至六十五，始全无此患。平生不敢著书。偶有小册皆随便为之。《新论》语体本草于流亡中，太不精检。前所以印存者，则以体用不二之根本义存于其间耳。今得成此小册，故《新论》宜废。余之学宗主《易经》，以体用不二立宗。就用上而言，心主动以开物，此乾坤大义也。与佛氏唯识之论，根本无相近处。《新论》不须存。</p>
<p>此书《佛法》上下两章，衡论大乘学，于空宗尤详。余平生之学，本从大乘入手。清季，义和团事变后，中国文化崩溃之几兆已至。余深有感。少时参加革命，自度非事功才，遂欲专研中国哲学思想。汉学宋学两途，余皆不契。求之六经，则当时弗能辨窜乱，屏传注。竟妄诋六经为拥护帝制之书，余乃趋向佛法一路。直从大乘有宗唯识论入手，未几舍有宗，深研大乘空宗，投契甚深。久之，又不敢以观空之学为归宿。后乃返求诸己，忽有悟于《大易》而体用之义，上考之《变经》益无疑。余自是知所归矣。归宗孔子。然余之思想确受空有二宗启发之益。倘不由二宗入手，将不知自用思，何从悟入《变经》乎？此书于佛法较详，所以自明来历耳。吾学之所从来与经历，曰来历。</p>
<p>《大般若》观空，《大般若经》空宗所宗之根本经典也。甚深复甚深，空得彻底。《大易》观有，甚深复甚深，有极其妙。《易》有《观卦》及《大有卦》。《观卦》言观生，生生不竭，所以为大有。空有二种观，乃是人类智慧发展到最高度，能综观、深观宇宙人生，才有空或有之两种认识耳。人生殉没于小己的种种私欲中，如蚕作茧自缚、如蛛造网自锢，欲其认识到宇宙人生本来空，此事谈何容易。世有小知，闻空而谤佛，多见其不知量也。不自知其分量。空，并非由主观幻想。陶诗云：“人生本幻化，毕竟归空无。”余相信个别的物，至大如天地终当坏灭耳。就个体上说空，佛氏一毫不妄语。</p>
<p>或有问言：“承认宇宙人生是实有，此乃世间常识所同然。哲学家之宇宙观亦皆根据常识。然则《大易》观有，固与哲学不异乎？”答曰：否，否，不然。汝若于此不辨，不独侮圣言，正恐断绝慧眼。圣人所观之有，乃宇宙人生天然本有之真际。圣人直亲合于全体大用，全体，谓宇宙实体。大用，谓实体变成大用。万物本来皆与宇宙同体同用，唯圣人能与体用亲合耳。视天地万物为一己，忧患与同，而无小己之迷执。坦荡荡，与大化周流。坦荡荡，见《论语》。哲学所明之有，鲜不为世间颠倒所执之有，可与圣学并论乎？</p>
<p>此书自注，似嫌过繁。然与其失之简，宁可失之繁。《姚江学案》中有“即体即用、即用即体”二语。向见聪明人皆自以为易解，吾知其必不解。因诘之曰：“体用二名，随处通用。此处说体用，以何名体？以何名用？上语两‘即’，下语两‘即，是重叠言之欤？抑上下各有意义欤？”其人哑然不能答。北大昔有一高材生，曾见余谈禅家作用见性，称引禅语甚多。余诘之曰：“何谓作用？何谓性？云何于作用见性？”此子惶然。余教学年久，深知学子习气。余承先圣之业而演之，不敢不尽心。世不乏好学深思之士，当不怪老夫好烦琐也。</p>
<p>有谓长注宜置正文以外，毋隔断文气。余未采纳者，读书不求义解，只玩文气，则与不读等耳。</p>
<p>书中注文顶正文。用上下括弧。《原儒》中皆如此，而未说明，颇有函问者。今志于此。</p>
<p>夏历丁酉初冬，公元一九五七年十一月二十日熊十力识于申江观海楼。</p>
<p>丙申秋，起草《体用论》一书。旧患血管硬化、心脏病皆触发，又感脑空，中医云血亏之故。友人劝停止写作。余感其意，答以《万物》一首：</p>
<p>万物皆舍故，吾生何久住。志业半不就，天地留亏虚。亏虚复何为，岂不待后人。后顾亦茫茫，嗟尔独自伤。待之以无待，悠悠任天常。噫予犹御风，伊芒我亦芒。</p>
<p>附注：志业半不就早年有志乎仁为己任，忽忽遂衰。心所欲述作者，皆不获执笔。天地留亏虚古志云：“天不满西北，地不满东南。”按吾国西北多高山蔽天，天失其高明，即亏虚也。东南濒海，患卑湿，是地之亏虚也。天常天者，自然义。常，谓理则。噫予犹御风庄子称列子御风而行，言其待风，即未能无待也。庄子云：“人之生也，固若是芒乎？”芒，惑也。予衰矣，未能演《易》，期待来贤。如列子之御风，是伊芒而我亦芒也。人生固有不容已于芒者乎？</p>
<p>第一章　明变</p>
<p>古代印度佛家，把一切心的现象和物的现象都称名曰行。行字含义有二：一、迁流义。二、相状义。彼以为心和物的现象是时时刻刻在迁变与流行的长途中，故者方灭，新者即起，谓之迁变。故灭新生，相续无绝，因说流行。不是凝然坚住的东西，所以说迁流义。然而心和物虽是迁流不住，而亦有相状诈现。譬如电光一闪一闪诈现赤色相，所以说相状义。物的相状，是可感知。心的相状，不可以感官接，而可内自觉察。因为心和物具有上述两义，故都名为行。这个命名甚谛，我亦采用之。</p>
<p>佛家对于一切行的看法，盖本诸其超生的人生态度。超生谓超脱生死，犹云出世。见《慈恩传》。彼乃于一切行而观无常。观者，明照精察等义。无者，无有。常者，恒常。观一切行，皆无有恒常。申言之，于一切物行，观是无常；于一切心行，观是无常。故说诸行无常。唯作此种观法，方于一切行无所染着，得超脱生死海。此佛氏本旨也。佛氏说世间是一个生死大海，人生沦溺于其中，可悲也。所以佛家说无常，即对于诸行，有呵毁的意思。本论谈变，明示一切行都无自体。此与佛说诸行无常旨趣似相通，而实有天渊悬隔在。佛说一切行无常，意存呵毁。本论则以一切行，祇在刹那刹那生灭灭生，活活跃跃绵绵不断的变化中。绵绵者，相续貌。刹那刹那皆前灭后生，不中断故。依据此种宇宙观，人生祇有精进向上，其于诸行无可呵毁、亦无所染着。此其根柢与出世法全不相似也。生灭灭生者，言一切行，都是于每一刹那方生即灭，方灭即生也。</p>
<p>如上所说，心物诸行都无自体，宇宙唯是变化密移，变化二字，以后省言变。新新而起，故故不留，岂不奇哉！今有两大问题待解答者：一、有能变否？二、如何成功此变？先谈第一问题。余以为宇宙实体不妨假说为能变。云何知有实体？以万变不是从无中生有故。犹如众沤非无大海水可得起故。众沤，以比喻万变。大海水，以比喻实体。无能生有，理定不成故。吃紧。且世间计无，约分二种：曰别计无，曰总计无。总计无者，如计太虚，空空洞洞，是谓之无。为此计者，乃大迷妄，不足据也。大虚含容万有，故有相不异于虚，虚相不异于有。元无二相可分。相者，相状。二相，谓虚与有。而世俗妄计有一大空无之境，字以太虚。非甚迷妄，孰信之哉？故总计无，全无是处。别计无者，谓于一一事理，或时计为无。如我避寇入川，平日所有的书，现在一本也未带着。我每欲看某书却不可得，此时便说某书是无。又如古今学者所说许多道理，吾人对于某种道理自加思考却信不及，便谓某种道理是无。凡此等计，都属于别计无。颇有人说，别计无并不是果无。如某书不在手边犹不能谓之无，此书或在另一地方是有。又如某种道理某甲信不及便说是无，或由某甲智力短浅不见此理。然而此理确不是无。这种说法，我认为是偏见。如某书纵在他处是有，而克就我手边说确实是无。又如以道理论，固有许多人因不明道理，而妄计为无。却也有许多道理竟是古今愚妄之瞽说，而实际确无此理。如昔者贫民以服事剥削者为当然，在今日则公认为无是理。此种例子正不胜举。所以别计无，是有其所谓无，未可斥以无据。唯总计无，即以为有所谓太虚，本来空洞无物。而从无生有之幻想每原于此，是乃妄情虚构不得无辨。从来持虚无论者约分两派：曰极端派，曰非极端派。非极端派者，一方面依据常识不否认宇宙万象为实有，但未能透悟本体而妄计有生于无。魏晋玄学之徒多属于此派，其说盖自老子启之也。张横渠以太虚名天，气化依之起，亦有生于无之论。极端派者，不独违反正理，亦且大胆去违反常识。其不承认宇宙万象是实有，即违反常识；更不承认有本体，即违反正理。此派之说，无体即无用。其见地虽迷谬，而持论很一贯。此等思想，中国一向无人倡导。在印度古时有主张一切都空的空见外道，佛家经籍力斥破之，不稍宽纵。甚至说宁可怀我见，如须弥山大，不可持空见而自高慢。人皆知佛氏千言万语都是破除我见，而对空见外道却如此说法，可见佛氏以空见为邪迷至极，故嫉之严也。总之宇宙全是真实弥满，恒久不息。学者不可堕虚无而兴戏论。</p>
<p>还有许多哲学家承认宇宙万象是客观存在，但不肯承认有实体，甚至厌闻本体论。实体与本体二名，虽有一字不同，而其义则一也。本者，言其本来有故，亦即是万物的自身。实者，言其真真实实。此与印度古代无因论者，同为浅见。余以为宇宙自有真源，万有非忽然而起。譬如临大海岸谛观众沤，故故不留，新新而起。应知一一沤相，各各皆以大海水为其真源。尼父川上之叹，睹逝水而识真常。神悟天启，非上圣其能若是哉！如祇承认宇宙万象为实在而不承认有本体，便如孩儿临海岸，祇认众沤为实有而不知由大海水变作一一沤。此在孩儿固不足怪，成年人而持此见，非愚痴之极乎？智者穷神知化，取譬斯近；凡愚长迷不悟，可悲也已。</p>
<p>有问：“本体具何等义？”答曰：略说四义。一、本体是万理之原，万德之端，万化之始。始，犹本也。二、本体即无对即有对，即有对即无对。三、本体是无始无终。四、本体显为无穷无尽的大用，应说是变易的。然大用流行毕竟不曾改易其本体固有生生、健动、乃至种种德性，应说是不变易的。上来略举四义，学者虚怀默究，不患无脱然超悟时也。本体显为之显字，是显现义。</p>
<p>复次。前文已云，不妨假说本体为能变，还要补充一段话。此能变一词的能字，祇是形容词，并不谓有所变与之为对。如果说由能变造起所变，必将以能变为超脱乎所变之上而独在。不惟同于宗教拟人之神，更有能所对峙不得圆融之大过。须知，实体是完完全全的变成万有不齐的大用，即大用流行之外无有实体。譬如大海水全成为众沤，即众沤外无大海水。体用不二亦犹是。夫实体浑然无象，而其成为用也即繁然万殊。故从其成用而赞为能。实体所以名能变者，其义在此。</p>
<p>已说实体为能变。当知实体非常非断，断者，断绝。故又名之以恒转。恒字，是非断的意思。转字，是非常的意思。非常非断、刹那刹那生灭灭生，故名恒转。此乃即用显体，以立斯名。此中显者，谓以言说明示之也。与显现义异。显现者如大海水变现为众沤，则是显现义也。显字宜随文取义。</p>
<p>以上略答第一问题。次入第二问题，即如何成功此变？要解答这个问题，自当于万变无穷中寻出其最普遍的法则。余以为不外相反相成的一大法则。因为说到变化，必是有对。易言之，即由宇宙实体内部含有两端相反之几，乃得以成变而遂其发展。变化决不是单纯的事情，单者，单独而无对。纯者，纯一而无矛盾。单纯，那得有变化？然若两端对峙，惟互相反而无和同，即令此伸彼屈，而此之独伸，亦成乎亢穷，则造化将熄矣。所以说变，决定要率循相反相成的法则。</p>
<p>中国最古的哲学典册，莫如《大易》。太初羲皇画卦爻，以明宇宙变化的理法。其书为六十四卦，每卦皆以两卦合成。然分观之，则皆以三爻成卦。爻字涵义深广，略言之，祇表示变动。从来解《易》的人，罕有注意及此。我常求其义于《老子》书中。《老子》说“一生二，二生三”，这种说法就是申述《大易》三爻成卦之旨，用以表示相反相成的法则。因为有了一，便有二，这二便与一相反。同时又有个三，此三却是根据一三本不即是一，祇是根据于一。而与二反，却能转化乎二以归于和。《易》云“保合太和”是也。惟有两相反而成乎和，所以完成其全体之发展。若惟单纯固无变化，若惟矛盾而不相融和则摧伤必多。即胜之一方，亦将处亢而穷。大化流行，何至于是？</p>
<p>上来已说变化的法则。今次当谈翕辟和生灭，便可甄明此一公则是一切变化所共由之以成。变化二字，亦省言变。且先翕辟。前面已经说过，本体是要成为万殊的用。因此假说本体是能变，亦名为恒转。夫恒转，至无而善动。无者，无形，非是空无。善者，赞词。其动也，相续不已。相续者，谓前一动方灭，后一动即生，如电光之一闪一闪无有断绝，是名相续。非以前动延至后时名相续也。不已者，恒相续故，说为不已。便其有已，便成断灭。有是理乎？此种不已之动，自不是单纯的势用。单纯二字，见前。每一动，恒有摄聚之一方面。摄者，收敛。聚者，凝聚。若无摄聚，便浮游无据，莽荡无物。所以动的势用方起，即有一种摄聚。摄聚之威势猛极，乃不期而成为无量数的微细质点，《中庸》说为“小莫能破”，惠子谓之“小一”，每一质点可以说是组成大物的一小单位，故曰小一。是为物质宇宙所由始。至此则恒转殆将成为质碍之物，失其自性。故翕势可以说是一种反作用。</p>
<p>然而当翕势方起，却有别一方面的势用反乎翕，而与翕同时俱起。二势非异体，更无先后次第，故说同时俱起。惟此种势用本是恒转自性显发，毕竟不即是恒转。譬如，说冰自水成，而冰却不即是水。此一方面的势用是刚健自胜而不肯物化，正与翕相反。不物化者，不变为质碍的物也。后凡言物化者仿此。申言之，即此不肯物化的势用是能运于翕之中而自为主宰，因以显其至健，卒能转化翕终使翕随己俱升。己者，设为辟之自谓。升者，向上义。《易》云“保合太和，乃利贞”是也。此种刚健而不物化的势用，即名之为辟。</p>
<p>如上所说，恒转动而成翕。才有翕，便有辟。唯其有对，所以成变。恒转是一，其显为翕也几于不守自性，此便是二，所谓一生二是也。</p>
<p>然而恒转毕竟常如其性，决不会物化。故翕势方起，即有辟势同时俱起。此辟便是三，所谓二生三是也。</p>
<p>上来已说变化祇是率循相反相成的一大法则，于此已可见。</p>
<p>综上所说，翕势摄聚而成物。即依翕故，假说物行。行字，见前。物即是行，故名物行。下言心行者仿此。辟势运行于翕之中，而能转翕从己。己者，设为辟之自谓。即依辟故，假说心行。翕辟是大用流行的两方面，本不可破析，故心物非两体。</p>
<p>从来吾国《易》家多有把物说为向下，把心说为向上。如汉儒云：“阳动而进，阴动而退。”若辈以阴为物，以阳为心。其所谓进，即向上的意思；所谓退，即向下的意思。因此有许多人以为吾所谓翕，便是向下的；吾所谓辟，便是向上的。此等比附，不无错误。说辟具向上性，不失吾意。说翕是向下，却于理有未尽。当知翕祇是摄聚的势用，而不定向下。但从翕势的迹象言，迹象者，言其成为物也。颇似向下，物则有沉坠之势故。然翕毕竟从辟，即与辟俱向上。非可妄计翕辟恒以一上一下相反对也。</p>
<p>本体流行，方成乎翕，已有辟在。所以者何？翕将成物似趋于下坠，可谓之反。然本体毕竟不改易其自性，故翕势方成，已有辟势俱起。此辟复反乎翕之坠势而挟以俱升，升者，向上义。能显发其本体固有刚健、清净诸德。辟之殊特在是也。无从悉举，故言诸德。</p>
<p>辟是称体起用。称者，谓辟不失其本体之德性，譬如冰从水现，而冰毕竟不失水之湿性。是即用即体，故言称也。翕虽成物，亦无固定的物。世所见为质碍物，是乃翕势之迹象，所谓化迹是也。</p>
<p>或有问言：“如公之论，本体流行以翕辟成变，即依辟而说为心，依翕而说为物。持论虽美，然实事求是则心灵现象始见于动物。而动物发育固在物质宇宙凝成之后，是物为先在，心属后起，确尔无疑。若如公说，翕辟成变，即心物体同用异，无先后可分。然则公之论，殆未免玄而无据矣。”答曰：子恶玄乎！穷理到极处，如何不玄？万化之原，万物之本，万理之所会归，谓之极。玄者，《易》所谓“冒天下之道，如是而已者也”。冒者，包含义，言其无所不包含也。夫摄用归体，夐然无对，心物两不可名。摄者，摄入。譬如睹冰而不存冰相，直会入水，即唯是水而已。今在宇宙论中说摄用归体，即是观心物诸行而直会入其本体，夫克就本体而言，即无形相，无作意，故心物两不可名也。原体显用，原者，推原其理也。推原体显为用，当如下所云也。用则一翕一辟，以其相反而成变化。故翕辟恒俱转，无有一先一后之次第也。用不孤行，必有一翕一辟俱转，反而成和，是故名用。翕即凝敛而成物，故于翕直名为物。辟恒开发而不失其本体之健，故于辟直名以心。夫心辨物而不蔽，通物而无碍，宰物而其功不息，如《易》云“裁成天地”，“辅相万物”，即宰物之功。而其不溺于物欲，尤见主宰力胜，正是健以开发之势，故知心即辟也。异名同实，方言即。如云孔丘即仲尼。心物同体，无先后可分。理实如是，何用狐疑？子以为宇宙本际，唯有物而无心，本际，犹言初际，借用佛籍语。此肤见也。如本无心，而后忽发现心灵，是从无生有，断无是理。世俗共计，宇宙泰初洪蒙一气，渐分凝而成无量诸天或器界。诸天体或物质宇宙，佛氏谓之器界。经过岁时悠远而后地球渐有生物。又自动物以至人类，始出现心灵。其以前确无心灵现象可征也。世俗所见祇及此。殊不知地球当未有生物时，动物知觉与人类高等精神作用虽未曾发现，而宇宙之大心所谓辟势，要自周流六虚，无定在而无所不在。上下与四方曰六虚，犹云太虚。但其时物质宇宙之发展尚未形成生机体，或生机体才见端绪如植物而其组织太笨。是时辟之势用，虽潜运于物界，毕竟不得彰显发露而疑于无心。《易》之《坎卦》，阳陷阴中而不得出，即此象也。阳表心，阴表物。阳陷阴中，即心被锢于物之象。夫本体流行，唯是阳明、刚健、开发无息之辟而已。其翕而成物者，所以为辟作工具也。辟待翕以成化乃理势自然，非有意为是，造化本无意也。造化，谓本体之流行。无意者，本体无形无象，非如吾人有意想造作故。夫辟无定在而无不在，其势无所集中，未免浮散。翕则分化，而凝成众物。物成，即有组织而非散漫。故辟得翕，乃有工具，因以显发其势用也。物界演进约分二层：一、质碍层。质即是碍，曰质碍。自洪蒙肇启，无量诸天体乃至一切尘，都是质碍相。尘字，本佛籍，犹云物质。质碍相者，生活机能未发现故。昔人说物为重浊或沉坠者以此。即由如是相故，通名质碍层。二、生机体层。此依质碍层而创进，即由其组织殊特而形成为有生活机能之各个体，故名生机体层。此层复分为四：曰植物机体层、生机体，省云机体。下仿此。曰低等动物机体层、曰高等动物机体层、曰人类机体层。凡后层皆依据前层，而后层究是突创与前层异类，此其大较也。古今浅于测化者，祇从物界着眼。遂以物为本原、为先在，而不悟物者本体流行之翕势所为也。本体流行，元是阳明、刚健、开发无息之辟势。《大易》言干之德：一曰阳明，非迷闇故。二曰刚健，进进无息，恒不改其本性故。此二德者，万德之本也。余所谓辟，犹《易》之干。其翕而成物者，盖以辟不可无集中其力用之工具，前已言之矣。翕为物始，必渐趋凝固，此质碍层所由成。辟者宇宙大心，亦名宇宙大生命。本论生命一词，与世俗习用者异旨。其潜驱默运乎质碍层，固至健无息也。《易》言“乾元统天”，即此义。乾元谓本体。天者，谓无量诸天体。韩康伯演王辅嗣学言诸天体为物之大者，而皆为《干》元之所统御云云。按诸天体即质碍物，而乾元实潜驱默运之，故言统御。此与郑注有别。然质碍物，已成重浊之势。昔人说物为重浊，正就质碍层而言。重浊即有锢闭与退坠等义，与辟之开发性及向上性正相反。学者倘于生命无体认，即难与语此。辟之力用固难骤展于质碍层而破其锢闭，要其潜之深积之久，终当一决而出。譬如伏流冥渺，其终横溢为沼泽江河。是故物界由质碍层而忽有生机体层出现，此决非偶然之事。实由辟之潜势，阴帅乎质碍层中。卒使物界之组织由粗大而益趋分化，质碍层中如诸天体，佛家名之为大，以其相状粗大故。后来生机体出，即是各个小物。如人类机体不过七尺之驱，是分化益细。由简单而益趋复杂，质碍层如推析至元子电子之小宇宙，亦可见其有组织而非游散。否则不能形成诸天体与地球诸大物。然而诸大物之组织，毕竟简单。后来生机体出，始见其组织复杂异常。由重浊而益趋微妙。生机体组织极精微奇妙，故辟之力用得藉以发挥。若质碍层重浊，辟势便隐而不显。生机体层之组织所以迥异乎质碍层者，盖阳明、刚健之大力斡运不竭所致。大力，谓辟也。运者，运行义及运转义。斡，则有主领义。深于观化者，当悟斯趣也。趣者，理趣。夫辟之运乎物，自质碍层迄生机体层，逐渐转物以自显其胜用。盖从微至着，从隐之显，其势沛然莫御。及至人类机体层则辟势发扬盛大，殆乎造极。人类之资地与权能，号为官天地府万物而莫与匹者，正以吾人机体是辟势高度发展之所在。今人对生机体之研究尚浅。是故从宇宙全体之发展而观，阳明、刚健之辟，一步一步破物质之闭锢而复其照明主动之贞常性，明明不是偶然。物先心后之论，自未免肤见，无足深辨。</p>
<p>综前所说，恒转成为大用，即无有离用而独存之体。譬如大海水成为众沤，无有离众沤而独存之大海水。</p>
<p>用不孤行，必有一翕一辟。翕势收凝，现起物质宇宙，万象森然。辟势开发，浑全无畛，辟是浑全而不可分，故无畛域。至健不坠，辟势恒向上而不退坠。是乃无定在而无所不在。包乎翕或一切物之外，彻乎翕或一切物之中，能使翕随己转，保合太和。己者，设为辟之自谓。辟势不改其实体之德，德具二义：曰德性，曰德用。故可于此而识本体。余尝云即用明体者，其义在斯。</p>
<p>有问：“辟本至一，一者，浑全义，非算数之一。是名宇宙大心。若乃人类与万物各有心，此与宇宙大心为一、为不一耶？”答曰：孟子不云乎？夫道，一而已矣。宇宙大心即是遍在一切人或一切物之无量心，所谓一为无量是也。一切人或一切物之无量心，即是宇宙大心，所谓无量为一是也。老云“玄之又玄”，义在斯乎！</p>
<p>复有问言：“恒转之动而翕遂成物，然则实体固含有物质性乎？”恒转，即是本体之名，已见前。答曰：精神物质二性，皆实体所固具也。本来有之，曰固具。不直言物质而言翕者，从功用立名耳。动而翕者是乃本体之功用，实则翕即质也。质非固定的物事，元是实体流行，而现似凝敛之一方面。</p>
<p>不直言精神而言辟者，亦从功用立名。动而辟者，正是实体之功用。实则辟即精神，亦名为心。所谓阳明、刚健、向上、开发，而不肯化成物之一方面。</p>
<p>神质二性，是为实体内含相反之两端。相反所以相成，实体以是变成大用也。</p>
<p>上来阐明翕辟成变。惟翕与辟都不守故常，今次应谈生灭。</p>
<p>在谈生灭前，不得不先说刹那义。印度佛家小乘分析时间至极小量，方名刹那。如《大毗婆沙论》卷一百三十六说：“壮士弹指顷，经六十四刹那。”其云六十四，不知如何计算？古代无计时之具，即现代钟表犹不能定刹那量。如何说壮士弹指经六十四刹那？或谓壮士弹指迅疾，犹经过六十四刹那，以此形容刹那量极小，不可数计耳。窥基《唯识述记》卷十八云：“念者，刹那之异名。”据此，则以吾心中一念乍动之顷，名为刹那。吾人反观一念乍起，即便谢灭。此念既是刹那异名，故知刹那不可说是时间，唯依自心念念生灭不暂停故，而假说刹那耳。余颇赞同基师说。世俗所谓时间，祇是空间之变相。空间有分段，如东西等方是也；时间亦有分段，如过去现在未来是也。总之，时空都是实物存在的形式。吾人若夹杂世俗时间观念来说刹那，是乃以不测之变作实物推观也。庄生曰：“迹者履之所出，守其迹者未可以观履也。物者变之所形，泥于形者讵可以窥变哉？”本论所说刹那虽未尝不以为至小至促不可更析之时分，要是为言说方便计而假设之云尔。学者须超脱世俗时间观念，以理会变化之妙，庶几不以词害意。</p>
<p>已说刹那，应谈生灭。凡法，本来无有，而今突起，便名为生。法者，万有之公名。今说翕和辟或心和物，通名为法。下皆仿此。凡法生已，绝不留住，还复成无，名之为灭。生和灭本是世间所共知的事情，应无疑问。然而世间都以为一切法，生起必住，久后方灭。申言之，一切事物生起，必有长期留住或暂时留住，决非于一刹那顷突起即便坏灭。虽复坏灭迅速，而灭与生断不同一刹那。世间的见解都如此，问题却在此发生。考诸佛说，一切物都是刹那灭。刹那灭者，谓凡法于此一刹那顷才生，即于此一刹那顷便灭，决不会有一忽儿留住。一忽儿，形容时分极促，等于无时分可言。生灭同在一刹那顷，如秤两头低昂时等。佛说此譬妙极。盖自释迦迄于后来小乘大乘之徒，都无异论。然而佛家以外之学者犹于此义不能信解，攻难颇不少，大乘著述中犹可考见。直到现在，吾侪向人谈刹那灭义，还时时遇着非难。大概古今哲学家深于察变者，虽谈宇宙万象时时舍故趋新，要是宽泛的说法。祇以很生动很警切的语句，来形容事物之不守故常而已。罕有十分明白肯定，直说刹那灭。因为依据刹那灭的说法，则一切法方才生起，即时坏灭，中间没有一忽儿暂住。如此说来，便堕入空见，根本无物存在。甚至自己的身心都不许存在。所以闻者拒而不受。昔曾遇一激烈抗议者云：“如你所说，一切法都是刹那灭。现前有一块石头，此石头如刹那灭即本不存在。吾将拾此石头打上你的头脑，你果不觉疼否？”余笑而不言。若辈祇从大化流行的迹象上去着眼，而不能理会大化之微妙。易言之即祇看到事物，而不能了解事物之内蕴。佛说刹那灭，实烛理入微。兹据大乘义并参己意，对于世间疑难一一解答如下：</p>
<p>一、汝计一切法不是刹那才生即灭者。果如汝所计，则宇宙万象应该都是常住。然而万物有成必有毁。成，谓一切物之凝成。毁，谓坏灭。有生必有死，有盈必有虚，盈者，物方充盛，曰盈满。虚者，物渐耗败，曰亏虚。有聚必有散。凡物由多数分子互相爱合而成，曰聚。凡物破坏为散。诸行无常的公理，分明昭著，不可否认。诸行，犹言万物。行字，详章首。汝为甚么怕闻“灭”之一字？</p>
<p>二、如汝说：“并非不信诸行起已当灭，祇不信诸行才起即灭。诸行虽不常住，至少有暂时住，后乃坏灭。”汝意如此。吾今问汝：若诸行方生得暂住者，将是诸行自力能住、抑或待他力而后住耶？如此二计，皆将成过。何以故？如谓诸行自力能住，则彼应常住不坏。何故祇暂时住，不常住耶？如许诸行因他力得住，宇宙本无造物主。何有他力令诸行住？汝之二计，俱不得成。故知诸行是才生即灭，无暂时住。</p>
<p>三、如汝说，“诸行已生，不遇毁坏的因，即诸行得住；毁坏的因，后省云坏因。遇坏因时，诸行方灭。如黑铁，由有火为坏因，便灭；炽热赤铁，方乃新生。若坏因尚未至时，黑铁得暂住”云云。坏因，谓火。汝持此说，祇是不究理实。当知凡物不能无因而生，即以物的本身自有力用现起，假说为因。凡物之灭，却不待有坏因而始灭，祇是法尔自灭，法尔，犹言自然。不可说灭亦待因也。大用流行，至刚至健，至奇至怪。每一刹那顷都是顿起顿灭，无有一毫故物滞积在，总是新新突起。所以说凡物之灭，原不待因。世俗以为黑铁之灭，由有火为坏因。殊不知当黑铁与火合，即是黑铁灭时，亦即是赤铁生时。一刹那顷，黑铁灭即此刹那赤铁生。生灭时间紧相接故，非异时也。据实而谈，火的功力祇为赤铁作牵引因，令彼得起。彼者，谓赤铁。牵引因者，谓火不能创生赤铁，而赤铁之起实由其本身自有生力，唯遇火为牵引因，乃得起耳。倘无火为牵引因，赤铁亦不起。不可说火是黑铁之坏因也。黑铁之灭是法尔自灭，原不待因。易言之，即不由火坏灭之也。唯火之起也，则赤铁与火俱起。若无有火，赤铁必不起。由此应说，火有牵起赤铁之功力。世俗不知此火为赤铁牵引因，而误计火为黑铁坏因，此是倒见。或复难言：“世人共见黑铁未与火合时，便住而不灭；及遇火合，黑铁方灭。可证黑铁之灭，由火为坏因。”答曰：汝信黑铁不遇火时，果不灭乎？实则黑铁刹那灭尽，汝不觉知。如前一刹那黑铁灭已，后一刹那黑铁确是新起。但新起之黑铁与前之黑铁极相似故，汝先后所见不异，便谓前黑铁犹住至后耳。或复问云：“现见黑铁与火合时，但赤铁生，黑铁遂不复起。可见此火仍是黑铁的坏因。”答曰：前黑铁灭时，赤铁即遇火而顿起，黑铁遂不复起。宇宙万变，时有创出一新类型，而舍其旧类型，此突变之奇诡也。汝何滞碍不通至是乎？总之，凡物之灭，皆不待因。这个道理须深切体认，而后觉义味深远。大化流行，刹那刹那革故创新。所以凡物之灭，都是法尔自灭，非待因而后灭。唯灭不待因，故刹那灭义得成。若必待因而始灭，则坏因未至时，物当坚住，而刹那灭义不得立。</p>
<p>四、如汝说：“一切物容暂住终当有灭。”今应问汝：若法灭已，得续起否？若云灭已，不续起者，汝便堕断见；若云才灭，即续起者，汝则不应说一切物可容暂住。所以者何？当物暂住时，即是大化革故创新之机已经中断，云何得有新物续起？应知，凡物才生即灭。刹那刹那前前灭尽，后后新生，化机无一息之停。故万物恒相续起，不断绝也。汝复须知，佛家说刹那灭义，祇显无常。本论阐明化机不息，活泼泼地。此是余与佛家根本不同处。</p>
<p>五、汝以为，“凡说一切物才生即灭者，即是偏从灭的一方面看去，未免蹈空”云云。殊不知，蹈空之过，汝可以加诸佛之徒，无可加诸我。如我所说，刹那刹那灭灭不住，即是刹那刹那生生不息。生和灭本互相涵，说生已有灭在，说灭已有生在。前面说过，变化是循相反相成的法则，仍用一二三来表示之。如前一刹那新生，便是一；而新生法即此刹那顷顿灭，此灭便是二；二固与一相反，一是生，二是灭，故相反。然后刹紧续前刹又新生，便是三。刹那，亦省称刹。他处言刹者，仿此。此三望前为终，望后为始，所谓终则有始也。凡物刹那刹那生灭灭生，始终循一二三之则，常创新而不守其故，易所谓至赜而不可乱也。</p>
<p>六、汝以为，“若一切物皆刹刹灭故生新者，云何一般人皆见为旧物”云云。刹那刹那，简称刹刹。后皆仿此。应知，凡物刹刹方灭方生，若不遇异缘，则后刹续生者恒与过去相似。例如黑铁前刹方灭，如无火为异缘，则后刹续生者仍与前黑铁极相似，是名相似随转。转者，起义。似前而起，名相似随转。以转字训为起，此据中译佛书。由相似随转故，吾人于现前新物，乃见为犹是前物。其实凡物皆前前灭尽，后后新生。惟新物似前，故视之若旧耳。或复问言：“若一切物皆刹刹生灭者，云何不可觉知？”答曰：刹刹生灭灭生，密密迁流，云何觉察。汝若以不可觉察，即不信刹那生灭义。吾且问汝，如汝身体息息新陈代谢，犹自视为故吾。汝将以不可觉知，便否认新陈代谢否？</p>
<p>七、汝以为：“凡物决非初起即变异者，此实错误。”果如汝所计，计者犹云猜想。他处用计字皆仿此。一切物初起，便住而不灭，是物已守其定形则无可变易。然世共见一切物，常由一状态转为另一状态。此言转者，是变易义。如由乳可至酪，是乳显然无定形。乳无定形者，以初起即变异故。当知由乳至酪，中间经过无量刹那生灭相似随转。但其相似处，必逐渐减少。大概后刹继前刹而生之乳，因所遇温度等等缘不一致，渐渐与前乳不甚相似，至于成酪便是另一状态矣。汝今妄计，乳初起无变异，必经多时成酪方是变异。何其闇于观物，终不悟欤！</p>
<p>八、汝难我云：“若一切物才生即灭，便是刹那顿变，不由渐变。其实，凡物皆由积渐方至盛大。宇宙泰始，元气未分。若乃无量诸天凝成之年代，殊难推算。岂可以顿变为说？又如生物官品、民群结构，莫不造始简单，终趋复杂。足见一切物皆由渐变得来也。”今答汝曰：审汝之论，适足证成我义。一切物若初起便住，固守定形，何从渐渐至盛大乎？夫唯刹那刹那都是顿变，则后刹物承前而新起，必大盛乎前。譬如河流，前流方灭，后流续前而起，益见浩大。随处可悟斯理，汝何苦自障碍乎？顿变渐变，相需而成。就每一刹那说，皆是顿变；通无数刹那生灭灭生，一直相续流下而说，便应说是渐变。朱子云：“天地山川，非积小以高大也。”见《中庸章句》。朱子此语是否由信仰神力而出？吾不能知。然吾以刹那顿变义通之，则此语妙符真理。有至味也。庄子善言变，曰“运而无所积”，大化流行，曰运。刹刹顿变，无有故物滞留，曰无所积。此即刹那顿变义也。刹那顿变，是谓每一刹那莫非顿变也。他处未及注者，可准知。万物皆刹那顿变不暂住，不守定形，是故渐至盛大。若物初起便住而不灭，则恒守其既成之状态，何由渐盛乎？有问：“前一刹那方生方灭，不曾延到后一刹那，如何成渐？”答曰：若前刹物能延到后刹，则物便不灭，那有新生？事实上，前灭后生之间，是紧紧接续。后起承前，自然加盛。故渐变义成。</p>
<p>九、汝等于诸物，时或起常见，时或起断见。断者，断绝。如于一木，今昔恒见，则计为常，是起常见。忽焉睹其烬灭，遂又计为断绝，是起断见。维此二见，都有过失。若执诸物初起便常住者，应无后物复生；若执诸物方灭便断绝者，亦无后物复生。应知一切物刹那刹那故故灭尽，说一切物无有恒常。故，犹旧也。故故者返诸过去逐层上推，即已往诸物都无留至于后者，是为故故灭尽。他处未注者准知。刹那刹那皆灭故生新，说一切物无有断绝。</p>
<p>十、汝难我云：“佛说一切物，通有轨持二义，故名为法。持，谓任持，不舍自体。自体，犹云自身。如写字的笔即是一物，此笔能任持自身而不舍失，故得成为笔。假若笔的自身顷刻百变，他自己不能任持即不成为笔。举笔为例，他物可知。轨，谓轨范，可生物解。物，犹言人。轨范，犹云法则。此言一切物皆具有法则，可令人起解也。而轨范义复重要。《诗经》云：’有物有则。’一切物都具有法则，非是混乱无理，故吾人能对物起解也。佛氏以轨持二义释物，与《诗经》闇合。吾人的知识所以可能，与科学所由成立，实以万物皆具轨持二义故。今云一切物才生即灭都不暂住，是则一切物从来不曾任持自体。易言之，本无物存在。物既不存在，自无轨范可求。诚如此，知识将不可能，科学亦无安足处。此说何可通乎？”今答汝曰：汝兴此难，颇有意义，惜未观其通也。佛说凡物皆刹那灭，而又以轨持二义释物，岂自相矛盾哉？夫释物以轨持二义者，谓前刹物方灭，后刹有新物生，与前物相似相续，不断绝故。因此，假定一切物为实有，乃可进而寻求物则。物所具有之法则或规律，曰物则。此依俗谛，肯定世间法，不悖于真理也。</p>
<p>附识：佛家有二谛义：曰真谛，曰俗谛。如物理世界世俗共许为有，佛亦随顺世间而说，是为俗谛。若乃超越世俗知见，进而求真，是为真谛。</p>
<p>十一、汝问：“凡物刹刹顿变，似太飘忽无根据。”答曰：否，否。变化非凭空忽然而起，定有真源，已如前说。真源者，实体之形容词。真源含藏万有，无穷无尽。《中庸》以“渊泉时出”，形容其妙，可谓善譬。渊泉，无穷尽者也，以比喻真源。时出者，言实体变成大用，生生无尽，如渊泉时时流出无已止也。此以比喻大用。唯本性具足，实体是大用的本性，譬如大海水是众沤的本性。本性则一切无亏缺。故万变常新也。</p>
<p>上来谈刹那生灭，明一切物都无暂住，以见一翕一辟之势用，常创而不竭、常新而不守其故。易言之，本体流行无有穷尽、无有停滞而已。《易》所谓“妙万物而为言者”，此也。</p>
<p>凡物才生即灭，理不容疑。《易》家姚配中云，一切事物祇有暂时的存在。见姚氏《易传》《乾卦》篇，今本其意而易其词。姚说犹嫌未透。《易》《系辞传》有言：“不疾而速，不行而至。”此则明示刹那灭义，何物暂住？夫大变之力刹刹才生即灭，才灭即生，其舍故创新之迅速如此，并非猛疾作势而然，故曰“不疾而速”。又刹那灭故，前物不曾往于后；然由刹刹相似随转，宛似前物至后。故说“不行而至”。相似随转，义见前。宣圣微言，意与释迦异地遥合，岂不奇哉！庄子善发挥《易》义。《大宗师》云：有人怕舟失去，便把舟潜藏在险固的幽壑里；怕山失去，便把山潜藏在渊深的大泽里。此亦可谓藏之甚固。然而夜半喻冥冥中也。居然有大力的怪物，喻变化。将那藏在幽壑里的舟、与藏在深泽里的山，并负之而疾趋，杳然不可索其踪迹。喻变化神速，不可得其端倪。舟和山竟都不知所在。用语体文翻之。此段话，宏阔深远。郭子玄注曰：“夫无力之力，莫大于变化者也。故乃揭天地以趋新，负山岳以舍故。故不暂停，忽已涉新，则天地万物无时而不移也。世皆新矣，而目以为故；舟日易矣，而视之若旧；山日更矣，而视之若前。今交一臂而失之，皆在冥中去矣。故向者之我，非复今我也。我与今俱往，岂尝守故哉！而世莫之觉，谓今之所遇，可系而在，岂不昧哉！”子玄斯解，直由蒙庄以探《大易》，至可玩也。</p>
<p>凡物刹那灭，佛氏与吾儒《大易》都见此理。老、庄深达《易》旨，然余独宗《易》，究与二氏殊趣。老、庄同为道家，与佛家并称二氏。夫刹那刹那灭，实即刹那刹那舍故生新。儒者以此，明人道与群治当体现天行之健，常去故取新自强而不息也。儒者至此为句。《乾卦》取象于天行健，以明本体之流行其德至健也。《说卦》曰：“《革》去故，《鼎》取新。”自强不息，亦《干》象。佛氏以刹那灭即是无常而作空观，卒流于反人生。老、庄虽见到刹那生灭而卒归本自然，遂至守静任化老庄修己与理群之道皆以守静为本。因任自然之化，曰任化。而废人能。老庄皆无裁成天地辅相万物之功，是不悟《大易》圣人成能之旨。二氏毕竟偏而失正，兹不及深论。</p>
<p>大哉变也，微妙难言。略彰五义：一、幻有义。翕辟成变，刹刹突跃。譬如云峰幻似，率尔移形，顿灭顿起。万有皆是一翕一辟之变耳，虽有而不固定，故谓之幻有。率尔，乍起貌。譬如风轮乍转，排山荡海，有大威势。万变之诡谲亦犹是，故云幻有。幻有者，繁然大有，无固定相，相者，相状。《易》《大有》之卦，宜玩。故状之以幻。此中幻字是形容词，不含劣义。二、真实义。万变皆是真实流行。真实，谓本体。一华一法界，一叶一如来，法界，谓实体。如来者，无所从来故名。今用为实体之代词。讵可离幻相而觅实相。谁有智者怀宝而迷。宝，以喻真实。言人不当自迷其真也。三、圆满义。大化周流，无往而不圆满。试以文字为喻，如一“人”字必含一切人，简一切非人。否则此字不立。故一“人”字已包通万有而无遗。人字如是，自余无量字皆然。庄生言：“泰山非大，秋毫非小。”此非故作奇谈。从万有不齐言，便分大小；从万物并生言，无有孤立，一味平等，何小大之分乎？人亦有言：“摄亿劫于刹那，涵无量于微点。”亿万年虽长远，而摄入一刹那顷；无量世界虽广大，而涵在一微点。大化周流，千形万状，互相含摄，一切处无亏欠。其妙难思。四、交遍义。万变繁兴，故说世界无量。诸无量界世界，省言界。同所各遍。无量世界同一所在，各各遍满。非犹多马，一处不容；如室东隅置一马，倘于该处层累多马而置之，乃决不可能者。就此等事而言，则交遍之义不得成，故句首云非犹。乃若众灯，交光相网。张千灯于一室，每一个灯光都遍满于此室内。易言之，千灯在一室中层复一层，交相网覆，各各不相障碍，故云交光相网。无量世界，同处各遍，理亦犹是。如吾与多人同在北京，俗以为北京是一。其实北京有多少人，便有多少北京。如张人在北京，其生活与北京交感而日化，确有与李人不同。化，犹变异。下仿此。李人在北京，其生活与北京交感而日化，亦有与张人不同。故张李二人各有一北京也。世俗以为北京非不一，而张李所摄受于北京者各有不同，遂疑北京不一耳。殊不知张李所摄受于北京之不同，正由北京本不一。如北京是一，张李所摄受者焉得成异？俗论倒果为因，未可据也。总之北京极复杂，不得言一。然多数北京在一个处所，各各遍满，如千灯在一室光光相网，岂不奇哉。光光者，以其多故，连言之。五、无尽义。太极是无穷无尽大宝藏，太极者，实体之名。故其流行自无穷尽。流行便是用。旧稿有云，即于本体之流行而名为用。万流澎湃，过去已灭，现在不住，未来将新新而起，刹刹故灭新生。《易》家所以赞“万物富有”，《中庸》叹“至诚无息”也。如上以五义明变，虽复难穷其蕴，亦颇近之矣。</p>
<p>余少时好探穷者，即为宇宙论。会世变亟，参加革命而失学。其后理旧业，深苦一己之智力有限，思博征载籍。而晚周故籍沦亡，间有汉人保存一二单辞碎义，堪资玩索。譬如爝火，何可启大明乎？汉以后文集，求有助于余之所究者更不可得矣。无可如何，旁求佛法。曾咨唯识之论于宜黄大师。未几，厌其为悬空之辨析，复上寻龙树学。余于佛法所专力者，即在大乘空、有二宗。然余于佛家心物之争，并不甚注意。此当别谈。余所强探力索者，独在其性相之论。佛氏谈性相，犹余云体用。余之宇宙论主体用不二，盖由不敢苟同于佛法，乃返而远取诸物、近取诸身，积渐启悟，遂归宗乎《大易》也。今将论及佛法。实即综括大乘空、有二宗性相旨趣，而平章之已尔。</p>
<p>第二章　佛法上</p>
<p>余欲绳正大乘空、有二宗性相之论，须先将本论体用二词与大乘法性、法相二词，分别略释。</p>
<p>先释体用。体用二字，从来学人用得很泛滥。本论在宇宙论中谈体用，其意义殊特，读者须依本论之体系而索解。体者，宇宙本体之省称。本体，亦云实体。用者，则是实体变成功用。实体是变动不居，生生不竭，即从其变动与生生，而说为实体之功用。功用则有翕辟两方面，变化无穷，而恒率循相反相成之法则，是名功用。亦省称用。</p>
<p>伟哉，宇宙万象。幽深莫妙于精神，着明莫盛于物质。至精运物，而为动始。精者，精神之省称。至，赞词也。始者，主动义，非先时而动之谓。运物者，精神斡运乎一切物质中而为主动以导物也。至物含神，而承化。物者，物质之省称。至字，同上。承化者，物质之动顺承乎精神，而与之俱进，不退坠也。此与上句宜参看《原儒》下卷第三段总论《大易》处。神质互含、交动，其变化万有不齐，是为本体之大用。大者，赞词。</p>
<p>本论以体用不二立宗。学者不可向大用流行之外，别求实体。余自信此为定案未堪摇夺。平生历尽辛苦而后有获，非敢妄言也。</p>
<p>问：“云何说体用不二？”答：实体自起变动而成为大用，汝道体用是二否？譬如大海水自起变动而成为众沤，众沤，以比喻用。大海水，以比喻体。汝道大海水、众沤是二否？</p>
<p>已说体用，次释法性、法相二词。</p>
<p>法字，为佛学中最普遍之公名。万有，通名曰法。</p>
<p>相字，读为辅相之相。佛书中有两种释：一、相，谓相状。凡法各有一种相状。如物有质碍，可目见。心无质碍，虽不可目见，而心可内自觉知，是有无相之相、无状之状也。二、相，犹体也。此以相字训为体字，便与相状义不同。</p>
<p>性字之义亦不一。佛书中有训为德性之性者，如善、不善等性是也。有训为体字者，即与相字训体者同。</p>
<p>法相一名，是心物诸行之总称。心物诸行非恒常故，谓心物诸行，非是永恒不变的东西。不固定故，准上可知。其变化密移而有相状诈现，诈者，虽现相状而不是固定的，故云诈现。所以名之曰法相。法相，犹俗云现象。</p>
<p>法性，谓万法实体，是名真如。法性之性字，当作体字释，已见前注。万法，谓心物诸行。心物诸行之实体名曰真如。真者，真实。如者，不变。详唐人《百法疏》。</p>
<p>大乘法性一名，与本论实体一名相当。大乘法相一名，与本论功用一名相当。然佛家性相之谈，法性省称性，法相省称相，见基师《识论述记》等。确与本论体用不二义旨极端相反，无可融和。大乘之学，分为空、有两轮。大乘空有二宗，譬如车之两轮也。空宗立真俗二谛。谛者，实也。世俗公认为实有之事理，随顺说故，遂立俗谛。真理实有，非俗谛所可摄故，遂立真谛。其在俗谛中不破法相，至开演真谛则极力破相以显性。显，犹明示也。言破除法相，所以明示法性令人悟也。但其结论，则法相、法性都不立。易言之，是体用皆空。自此以下用性相二名时，或径以体用二名代之。有宗起而矫其失，用意极美。独惜支离破碎，未达本原。玄奘为有宗大师，其弘扬无着世亲之学，可谓至矣。千余年来知识之伦，有尊崇而无怀疑。余始发见世亲一派之谬误，尝欲别为详论，但恐精力不支；详论之，则文字太繁也。今当衡正二宗。且先龙树学。空宗以龙树为大祖故称龙树学。</p>
<p>云何说空宗破相显性？此以《般若心经》举证，则可无疑矣。《般若心经》者，从《大般若经》中甄综精微，纂提纲要之小册也。《大般若经》后或简称《大经》。是空宗根本大典，号为群经之王，诸佛之母。《心经》开宗明义曰“照见五蕴皆空”。此一语，纲罗《大经》全部义旨无遗。五蕴者，法相之别称。析一切法相，而各别以聚，则说为蕴。蕴者，聚义。综计蕴数，则说有五。五蕴者：首，色蕴，通摄一切物。佛书中，色字有广狭二义：狭义，谓青黄赤白等色。广义，谓一切物质。此中，色是广义。自吾人身躯以至天地诸大物，总摄于色蕴。次，受、想、行、识四蕴，则举一切心法而通析为此四。受蕴者，谓于境而有苦乐等领纳故名为受。受者，领纳义。此以情的作用而立受蕴。想蕴者，谓于境取像，故名为想。如缘青色时，计此是青、非赤白等，是为取像。缘字，含攀援与思虑等义。由此，发展为辨物析理的知识。此以知的作用而立想蕴。行蕴者，谓于所缘境而起造作，故名为行。行者，造作义，如见花好而思折其枝，此即造作。推之一切行动，甚至发为极大事业者，皆造作也。此以意的作用而立行蕴。又复当知，受想行三蕴，通名心所法。心所法者，犹云心上所有之诸作用。不即是心而属于心，故名心所。唯行蕴中，不止一个行心所。更有多数心所，皆不别立蕴而悉摄于行蕴，学者宜知。已说心所三蕴。最后识蕴则通摄八个识。按《成论》云：“凡言识者，亦摄各心所。”今此五蕴，心所既别开。故识蕴祇是心，而不摄心所。向见读佛书者每以心心所之分为难解。余曰，佛家喜用剖析法，将心剖作段段片片，汝祇照他的理论去了解。小乘初说六识，曰眼识、耳识、鼻识、舌识、身识、意识。大乘有宗始加第七末那识、第八阿赖耶识。然小乘虽无七八之名，却已有其义，详在诸论。总之，色蕴专言物，后四蕴皆言心。故五蕴总分心物两方面。</p>
<p>上来已说五蕴名义，今释经旨。云何五蕴皆空？空者，空无。谓一切法相都无实自性故，应说皆空。中译佛籍，性字有时训为体。已如前说。此中自性，犹云自体。他处仿此。读者须切记。无实者，世俗以为一切物都是有实自体的，今言无实，所以破其惑也。如以色蕴言，色法无有实自体，即色法本来是空。佛家将物质分析至极微，以明物质无实自体，故说为空。如以受蕴言，受心所法，无有实自体，即受心所法本来是空。乃至以识蕴言诸心法皆无有实自体，即诸心法本来是空。言乃至者，中间略而不举，可类推故。佛家以缘生之义，说明一切心法都无实自体，故皆空。《大般若经》卷五百五十六有云“如说我等，毕竟不生。但有假名，都无自性。凡人皆执有我，殊不知所谓我者，祇是依色、受等五蕴而妄计为自我耳。若离五蕴，我果何在？故知我是假名，本无自性。诸法亦尔，但有假名，都无自性。何等是色，既不可取，色法无实自体，何可取得。亦不可生。色法无实自体，本来无生。何等是受想行识，既不可取，亦不可生”云云。《大般若》全部，此类语句不可胜引。《心经》总括其要义。</p>
<p>《心经》复云：“色不异空，空不异色。色即是空，空即是色。受想行识，亦复如是。”按世俗说色，便与空异，以色是实有，非空无故。世俗说空，便与色异，以空是无所有，色法是有，不可同故。今依真谛道理，解析色法而至极微，更析至邻虚，极微更析之，便无有物，名曰邻虚。色法毕竟空无。由色空故，即色与空互不相异。经故说言：“色不异空，空不异色。”</p>
<p>既色与空互不异，经又申之曰：“色即是空，空即是色。”此中两即字，明示色与空是一非二，因色法无实自性故。</p>
<p>“受想行识亦复如是”者。此四蕴法，与空互不异，互相即。与上说色处同，可省文也。此四蕴法，无实自性，须考《缘生论》。今恐文繁，不及引。</p>
<p>经复说言：“是诸法空相，不生不灭，不垢不净，不增不减。是故空中无色，无受想行识。”此承上文而申之也。诸法者，通色法、心法而言之也。空者，空无。空相者，言空，则不同于有，故假说空相。相者，相状。空相祇是无相之相。凡法先无今有，名生。生已坏尽，名灭。空相本无生，故云不生。无生即无灭，故云不灭。惑染名垢，反此名净。空相无染污，故云不垢。既本无垢，即净名亦不立，故云不净。物或患不足而益之，曰增。物过盛而损之，曰减。空相洞然无物，将何所益，故云不增。无增即无减，故言不减。如上略明诸法空相，远离生灭、垢净、增减等差别相。</p>
<p>“空中无色，无受想行识。”据此，则五蕴法皆空，法相破尽矣。余昔曾遇人言，《心经》是一切都空之论。余戒之曰，汝何言之易乎？精于琴者，善聆弦外之音。通于道者，能得圣人言外之意。汝开口便以一切都空四字，断定《心经》。汝果真解《心经》与大经乎？玄奘临终诵《心经》，窥基作《幽赞》，汝可轻议《心经》乎？夫《心经》说五蕴皆空，诚破尽一切法相，然其破相乃所以显性也。显，犹示也。以为世人迷执法相，便不能透悟法性。譬如痴人睹云雾弥天，便为云雾所障，竟不悟太阳常在。故欲向人指示法性，必先破除法相也。上引经文，是“诸法空相”至“是故空中无色无受想行识”一段，义旨渊广。渊者，渊深。广者，广大。不悟者从表面看去，法相破尽，唯是空相。岂非一切都空。善悟者深心玩索，乃由诸法空相，不生不灭、不垢不净、不增不减之启示，而即时空诸所有，脱然悟到诸法实相。此中相字，训为体，犹云实体。此乃能得圣人言外之意者也。经文至此处微露神机，神，犹妙也。从来痴人不会，大可惜耳。般若宗之大机大用，唯在破相显性。空宗以《大般若经》为宗主，亦称般若宗。《大智度论》云：“大乘经但有一法印，谓诸法实相，名了义经。若无实相印，即是魔说。”法印之法字，谓佛氏教义或学理。印者，如官府公文用印，凭此以证明无伪。大乘经以阐明实相为主，故实相是大乘学之法印。有实相印便是了义经，否则魔说耳。了义者，穷源彻底名为了义。实相之相字，训为体。诸法实相，即法性之别名。俗称宇宙实体。《莲华经》云：“我以相严身，经说佛身有三十二种德相，极庄严也。光明照世间。无量众所尊，为说实相印。”佛为无量众生所尊信，故为众生说实相印。据此，可见大乘破相，是以遮诠之术，密显法性。密者，用意深微。遮诠者，佛氏说法，用遮诠、表诠两种方术。表诠者，如为贫民未见金器者，直说此是金器，是为表诠。遮诠者，如迷信鬼者入大闇室，望几而不能明见，便疑是鬼，于是以种种事理说明此不是鬼，但不直说是几，而卒令迷人悟知是几，是为遮诠。显，犹明也，使人明识法性。大乘群经，实相一印，莫不印定，何止《心经》。破相所以显性，谁云一切都空？衡论古学，须先认清本源，而后审其流变，未可以轻心诬古哲也。余以破相显性一言，抉空宗之渊奥。由《心经》以上通《大般若》，下征四论，得其一贯。四论者：《大智度论》、《中论》、《百论》、《十二门论》。学者倘疑吾言，则请深求之经、论可耳。</p>
<p>附识：《新唯识论》初稿释《心经》此段文，自觉有乖正诂。壬辰删本，亦未及改，今兹始改定。训释文句固异旧稿，而破相显性之义旨，则无易也。</p>
<p>如上所说，大空学派开山诸哲，实以破相显性为其学说之中沤。大乘空宗简称大空，以下仿此。大空之学以《大般若经》为根本，此经卷帙繁重，内容复杂至极，盖采集前后众师之说而成。吾国人向来推龙树为大空之祖，吾意龙树以前，谈空者当不少，唯至龙树而始大，故后学祖之耳。中枢者，譬如一国有主政的机关，号为中枢。凡大学派其义旨宏富，然虽千条万绪亦必有其主旨，为众义所依。可以中枢譬之。破相，所以显性，法性本不可空，群经皆有实相印在，如何道他一切都空？此中群经，谓大乘的经典。此是大空学之本源，当还他真相，毋令古哲受冤。然复须知，由破相显性之主张，一直往前推演，则相空而性复何存？此则大空诸师自己返攻自己，而终不自觉也。问：“大空诸师何至如此？”答：汝疑吾言乎？汝未悟体用不二耳。夫佛氏所云法性，犹余云实体。佛氏所云法相，犹余云功用。前已言之矣。相者，即是性之生生、流动、诈现相状，余故说为功用。譬犹大海水变成众沤。众沤，比喻法相。大海水，比喻法性。后仿此。性者，即是万法的自身。万法，乃法相之别一名称。譬如大海水即是众沤的自身。余故说体用不二。汝若了悟此义，此义，即上云体用不二。当知相破尽，则性亦无存。所以者何？性是相的自身，相若破尽则相之自身何存？是性已毁也。注意。相，即是性之生生流动。生生、流动，故以功用名之。相若破尽则性为无生、不动、湛然寂灭之性，此亦何异于空无乎？注意。是故大空诸师本旨在破相以显性，终归于相空而性与之俱空。易言之，用空，而体亦空。余谓诸师自己返攻自己，非苛论也。其学术诚不无病在。人言《心经》一切都空，余不许之者，以其未尝实求经义，但睹经文有五蕴皆空云云，遂肆口批评，余故痛戒之。佛法毕竟深远，余虽谓其不无病，然其穷高、入微，尽有真是处。余终身不轻议也。</p>
<p>有问：“空宗在俗谛中不破法相，公以相空而性亦空责之，毋乃太过。”答曰：龙树《中论》有云：世俗谛者，一切法性空。此中一切法即五蕴诸法，亦通称法相。性，作体字释。言一切法无实自体，本是空。而世间颠倒故，生虚妄法，于世间是实。生，犹起也。言法相本空而世间颠倒，自心造起虚妄法，乃共以虚妄法为实有。参考《中论》《观四谛品》。细玩此文，明明以法相为世间颠倒所造起之虚妄法，但世间以为实有耳。佛法中未尝许为实有，其开端便说一切法无自体，即谓法相本空也。若夫俗谛不空法相之云，祇是随顺世间云尔。世间说地是实、说水是实、说粟是实、说布是实，佛亦随顺而已。其可执佛法以破之乎？汝不通俗谛之旨，难与析义已。</p>
<p>或有问曰：“空宗之性相论，公执体用不二之义以弹正之，可谓精严矣。然有可疑者，佛法中法性一名，犹云宇宙实体；法性一名是简称，如从详称之，当曰万法实性。性字，作体字释。首见于罗什主译之诸籍，玄奘犹承用。佛法中法相一名，即心物万象之通称。公则以心物万象皆是生生不已、变动不居，遂名之以功用，而不曰法相。二名虽异，其实一也。二名者，谓法相与功用也。但公之学弘阐体用不二，而大空之论，则性是不生不灭、无为法，佛家说万法实性是不生不灭法，亦名无为法。无为者，以其无有造作，故名无为。相是生灭、有为法。佛家说心物万象，都是刹那刹那才生即灭、才灭即生，生灭相续而不断绝。故以心物通名为生灭法。但佛氏特注意观灭，故佛经常说刹那灭。经论皆有明文，宜注意。有为，是造作义。心有造作，此不待说；物亦有造作，如风动、云飞、水流、花放，皆造作也。况物之大者乎。据此而论，性相二方，隔以鸿沟截然两重世界。不生不灭、无为，是一重世界；生灭、有为，另是一重世界。二方无可会通。而仍说法性是法相之实体，岂非怪论？我不知大乘之宇宙论，其性相二方有若何关系？下怀蓄此疑团，苦不得解，愿公明以教我。”答曰：善哉斯问。若据体用不二义，以核定佛家性、相，便应说法性即是万法的自身。此中万法，谓法相。不当有若何关系之疑。然佛家将性、相割裂为二，则汝之疑问自不能无。余考《佛地经论》云“清净法界者中译佛书界字略有三义：一、类义，二、因义，三、体义。此中界字当作体字释。法界犹云万法实体，即法性之别名，清净者言实体无有杂染。譬如虚空虽遍诸色种种相中，而不可说有种种相，体惟一味”云云。诸色，犹言一切形形色色。相，犹现象也。言虚空至大无外，普遍通彻于一切形形色色、种种现象里。易言之，虚空普遍含容种种现象。然虽如此，而不可说虚空有种种现象。所以者何？虚空自体始终是虚空，未曾变为如是种种现象。以虚空不生不灭无有造作故。故曰体惟一味。据此所云，种种现象祇是虚空之所包通、含容，决不可说虚空自身变成如是种种现象。法性亦如虚空，包通万法而不可说法性自身变成万法也。万法，谓法相。佛家说性相之关系，从上引《佛地经论》数语细玩之，当可豁然。或问：“佛家殆以虚空为法性乎？”答：不可如此妄说。经论明言譬如虚空，何曾以虚空为法性。虚空不生不灭、无有造作、无有变动，此与空宗所说法性有相似处。故空宗取以为譬耳。</p>
<p>佛家所以割裂性相为二，盖非无故。佛法本是反人生之出世法，此中两法字，谓佛氏之教义或学说。盖将遏逆宇宙“大生”、“广生”之洪流。“大生”、“广生”，见《易大传》。平沉大地，粉碎虚空，绝无所系恋。此佛氏所以有大悲大觉大雄无畏之称也。佛典出世一词，犹言超脱生死海。释迦为此而发心修道。后来小乘、大乘诸学派虽发展甚盛，要皆不改出世本旨。后之学佛者，于出世意义不求正解。甚至以在世不染为出世，则佛法真相不可明，混乱至极。佛家所趣向者，自是不生不灭、如如不动、寂灭无为之法性。如如者，形容法性不变之谓。唐以前所译佛典，即以如如为法性之别一名称。唐贤则改译为真如。寂灭之灭字，谓诸惑灭尽，非谓法性灭绝。无为者，无有生化、无有造作，所以譬如虚空。其以法相为世间颠倒所起，非由真如变成。覆玩前引《中论》俗谛文。自是夹杂感情逻辑。荀卿论《解蔽》之难。从来哲人、智弥高者，蔽或亦弥怪。其学有独辟创获方面，亦有曲见横通方面。张横渠所以有穷大失居之戒也。失居，失所据也。穷理极乎至广至大，必以实事求是为基础，否则失据。</p>
<p>余通玩空宗经论。空宗可以说真如即是万法之实性，实性，犹云实体，真如即实体之别名。万法，谓心物诸法，亦通称法相。而决不许说真如变成万法。此二种语势不同，其关系极重大。兹以二语并列于左：</p>
<p>（甲）真如即是万法之实性。</p>
<p>（乙）真如变成万法。</p>
<p>甲乙二语所表示之意义，一经对比显然不同。由甲语玩之，便见万法都无实自体，应说为空。所以者何？万法之实体即是真如，非离真如别有独立的自体故。非字，一气贯下。故知万法但有假名，而实空无。</p>
<p>由乙语玩之，诸法虽无独立的自体，而非无法相可说。法相者，即是真如变成种种相，所谓宇宙万象。是故乙语肯定法相，甲语便完全否定法相。亦复当知，乙语表示即相即性，非相外有性故。古德云：“信手所扪，莫非真如。”可谓证解。证解者，解悟真理，非虚妄猜度故，曰证解。真如是法性之名，今者吾伸手扪当前的一一物，实则都是扪着真如。此明相即是性也。</p>
<p>空宗于一切法相，惟作空观。《大般若经》第一会说二十空。空者，空无。下仿此。谓内空、外空等等。如心法，念念起灭，非实在故，是内空。身躯如浮沤不实故，亦是内空。外空者，如自然界诸物皆变动不居，应说为空。二十空，名义殊繁。总略言之，只是于一切物行、一切心行，行字，见《明变章》。一一谛观，皆刹那灭，无有暂住，都是空无。谛者，实义。观察事理，皆得其实，是名谛观。乃至最后，返观意想，犹取空相。意中犹作一切都空之想，即是有空相存，故云取空相。取者，执也。即此空相，复应遣除，是名空空。夫空相亦空，更何所有。此自有说理以来，空诸所有，荡然无执，未有如般若宗也。般若，系译音，其义为智慧。不译义者，以通常习用此词，不求深解。今此智慧一词，义极深远，故译音，而欲人之慎思也。且空宗不惟空除法相，空除，犹云去尽。虽复涅槃法性至真至实，涅槃一词，具有真常寂灭等义，乃法性之别名。今以二名合用为复词。而犹虑人于此起执，则说无为空。无为，亦法性之别名。法性之名字甚多，犹不止真如、涅槃、无为等名也。执者，俗云执着，盖有一种粘滞的意义。但此意义极深微，难以语言文字表达。吾人开眼见物时，心中即以为是实在的物，便成粘滞而不自觉。思唯某种道理时，肯定道理是如此。这一肯定下来，同时便粘滞，更不自觉。思想之不同，易起斗争，由执故也。向来读佛书者对于执字不求解，惟蔡孑民先生确有甚深体会。《大般若》卷五百五十六云：“时诸天子问善现言，岂可涅槃亦复如幻？善现答言，设更有法胜涅槃者，亦复如幻，何况涅槃。”善现，佛号也。是其密意。盖以为法相虽不可执，若复于法性起执者，虽性亦相。言若执着法性，亦与执法相不异。故应俱遣，一切皆空。深解二十空义，《大般若经》全部在是。然不读般若全部，则于二十空祇从名词上粗玩过去，毕竟无所悟。空宗扫相终归破性，用空而体亦俱空。则因其破执手段太厉，有如猛将冲锋不顾一切，纵其所之而已尔。诸大菩萨犹言大觉者。意在破执，卒不悟其一往破尽，破便成执也。卒不二字至此为句。惜乎，余不得起诸菩萨而质之。孔子曰：“予欲无言。”得忘言之意者，如禹之行水，行所无事。夫何执乎？</p>
<p>或有问曰：“《大般若经》卷五百六十二说，’一切法皆会入法性，不见一事出法性外’云云。一切法，谓心物诸行，亦通称法相。据此，可知空法相者，正是以一切法相会入法性，其本意不是空法性也。”答曰：相已空尽，如何会入法性？譬如说一一沤皆是大海水，如此说者方是以沤会入水。若其人横说沤相空无，便谈不到以沤会入水也。</p>
<p>大乘以三法印，印定佛法。法印一词，解见前。三法印者，一曰诸行无常印，二曰一切法无我印，三曰涅槃寂静印。大乘之学出于小乘各派之后，小乘不承认大乘经是佛所说。大乘乃以三法印，印定群经。合乎此三法印者皆佛说，否则非佛说。大乘经则皆不违三法印也，小乘无可诤。其第三印曰涅槃寂静，涅槃，即法性之别名。可见佛家各宗派都是以寂静言性体。性体二字，合用为复词。后仿此。其言亦本于正见，固未容轻议。然复须知，至寂即是神化，变化难测，故形容之曰神，非谓天神。化而不造，故说为寂。未可以不化言寂也。有意造作则不寂。万化之实体无有意想，故无造作，而万化皆寂也。至静即是谲变。谲者，奇诡不测。变而不乱，故说为静，未可以不变言静也。万变之实体，动而有天然之则，故不乱，乃即动即静也。世俗见物动则不静，此变不尔。夫至静而变，则其静非废然之静，而有健德以居静也。王船山责理学之静，为废然之静。佛法则更甚。至寂而化，则其寂非旷然之寂，而有仁德以运寂也。旷然，犹废然也。健，生德也；仁，亦生德也。生生之德，曰生德。曰健曰仁，异名同实。</p>
<p>生生之盛大不容已，曰健；生生之和畅无郁滞，曰仁。是故健为静君，仁为寂主。君，犹主也。健德为静之主，故静非沉滞。仁德为寂之主，故寂非枯槁。“大生”、“广生”，万物发育。人生以是而继天德、立人极，天者，实体之名。天德者，实体之德。人禀天德而生，能实现之而不失，故曰继。极者，至高之轨则。亦即以是而尽人能弘大天性。尽，犹发展也。天性，谓实体，佛云法性是也。佛氏说众生惑障，故不见性，必去惑而后见性。儒学则以人生当发展人能，天性必待人能而后弘大。（人能，见《易大传》。人禀天德而生，既为人矣，则自成其殊胜之能，故曰人能。）万物皆禀天性而未能弘大之，惟人乃足以弘大其天性也。人生当弘性，岂曰见性而已乎？此儒佛之大辨也。天人不二，儒学其至矣。佛氏以为性体祇是寂静，将导群生以同归于寂灭之乡。此犹是人间世否？余不得而知之矣。《中论观涅槃》等品说涅槃与世间互不异，其旨在变世间为寂灭耳。读者不求甚解，好望文生义，以为即世间即出世间，可谓混乱至极。实则寂灭一词之含义，甚深复甚深。灭之一字，谓诸惑灭尽。殊不知有众生身，便无可断惑。（断者，断灭。）菩萨将成佛，诸惑垂尽。（尽，犹灭也。）而以发愿度众生故，犹留惑润生。（众生之生活须有惑以滋润之，如苗之生活须有水以滋润之。此义深远至极，今不及详。菩萨已将尽惑，而故意留惑以润其生。仍现众生身，与众生为缘也。）由此可知诸惑灭尽，即已无众生身也。世间变为寂灭，尚是人间世乎？</p>
<p>附识：古德有云：“月到上方诸品静。”诸品，犹言万类。月到上方，乃极澄静之象。万类俱静，寂然不动也。此有窥于性体寂静的方面。陶诗云：“日暮天无云，春风扇微和。”以此形容性体，差得其实，而无偏于滞寂之病。“日暮天无云”，是寂静也。“春风扇微和”，生生真机也，健德仁德浑然流行也。</p>
<p>空宗于性体寂静方面领会极深，惜未免滞寂溺静，直将生生不息、变化不竭之真机，遏绝无余。有宗诋以恶取空，并非苛论。空者，空无。取，谓执着。恶者，毁责词。迷执不悟，故呵以恶取。空宗说涅槃亦复如幻，见前。又说胜义空、义最殊胜名为胜义，此指法性而言。胜义空，即谓法性亦空无也。无为空。无为，见前。夫胜义、无为，皆性体之名。涅槃，亦性体之名。此可说为空、可说为如幻乎？说空、说幻，毕竟毁尽生生种子。此以种子比喻性体生生之德。清辨菩萨空宗后出之大师。作《掌珍论》，便立量云：量者，三支论式。三支，谓宗、因、喻，详在因明。</p>
<p>无为，无有实。宗</p>
<p>不起故。因</p>
<p>似空华。喻</p>
<p>此量，直以无为性体说为空华，无为性体，合用作复辞。极为有宗所不满，如护法及我国窥基皆抨击清辨甚力。详基师《成唯识论述记》。平情论之，清辨谈空固未免恶取，然其见地实本之《大般若经》。《般若》已空法相，更空法性，明文具在。于清辨何责焉？理见到真处，必不为激宕之词。理实如此，便称实而谈，何等平易。若说理稍涉激宕，必其见有所偏，非应真之谈也。印度佛家毕竟反人生，故于性体生生真机不深领会，乃但见为空寂而已。</p>
<p>《论语》孔子曰：“天何言哉？四时行焉，百物生焉。天何言哉？”孔子所言天者，乃性体之名，非谓有天帝。无言者，形容其寂寂也。寂寂而四时行百物生，四时行百物生而复寂寂。谈无为空者，何可悟斯理哉？《中庸》，孔氏之遗言也。其赞性德云：“诗曰‘德輶如毛’，毛犹有伦。’上天之载，无声无臭，至矣！”輶者，微义。毛，轻微之物也。伦，迹也。上者，绝对义。上天，亦谓性体。载者，藏义，言其含藏万有也。此引诗言，以明性体冲微无形。若拟其轻微如毛乎？毛则犹有伦迹，无可相拟也。性体直是声臭俱泯，亦空寂极矣。然虽无形可睹而含藏万有，真真实实，故赞之曰至矣。涅槃如幻之云，岂不谬哉！</p>
<p>空宗唯恐人于性体上起执着，此意本未可厚非。从来谈本体者，大概向天地万物之外去找宇宙本原。如众盲摸象，无可证真。证，犹知也，但此知字之义甚深，兹不及详。此辈倘闻般若，何至横持妄见，果于自信。余诚不敢菲薄空宗，然终不肯苟同者，空宗不仅破知见，乃将涅槃性体直说为空、为如幻。如此横破，则破亦成执。不止差毫厘，谬千里也。昔梅子禅师从马祖闻即心即佛之说，佛者，正觉义。正觉即是本心，不须向外求佛。又复须知，心离正觉，即是妄念，便非本心。马祖指示甚亲切。后别马祖，居闽之梅岭十余年。马祖门下有参访至其地者，梅子因问马大师近来有何言教？参者曰：“大师初说即心即佛，近来却说非心非佛。”恐人闻其初说，而将心与佛当做神物来执着，故说双非。梅子呵云：“这老汉又误煞天下人。尽管他非心非佛，吾唯知即心即佛。”马祖闻之曰：“梅子熟了也。”这个公案，极可玩味。学人勿误解空宗，以为性体祇是寂静。正须识得寂寂即是生生，静静即是流行。真见本原，直起承当。人生有圆满之发展，不陷歧途，是余不得不辨之微意也。</p>
<p>或有难言：“空寂是体，生生化化不息之几是用。生化之始萌，曰几。印度佛家以见体为极，中土儒宗之学祇是谈用。今公之学出入华、梵，欲冶儒佛于一炉，其不可强通处则将以己意而进退之。公之议佛，得毋未足为定谳欤？”曰：恶！是何言？诚如汝计，则体自体而用自用，截然两片物事。用，是生化之几，不由体成，譬如说腾跃的众沤，不由大海水成。有是理乎？体唯空寂，不可说生化，非独是死物，亦是闲物矣。当知体用可分而实不可分。可分者，体无差别，譬如大海水，元是浑全的。用乃万殊。譬如众沤现作各别的。实不可分者，即体即用，譬如大海水，全成为众沤。即用即体。譬如众沤以外无有大海水。是故繁然妙有，都不固定，应说名用。浑然充塞，无为而无不为者，则是大用流行的本体。浑然者，言其为大全而不可分也。充塞者，言其周遍而无不在也。用以体成，喻如无量沤相，都是大海水所成。体待用存。喻如大海水非超越无量沤相而独在。王阳明有言，即体而言，用在体；即用而言，体在用。此乃证真之谈。所以体用可分而实不可分。此意祇可向解人道得，难为不知者言也。</p>
<p>玄奘法师于大乘有宗，最为显学。其上唐太宗表有云：“盖闻六爻深赜，拘于生灭之场。玄奘意云，《易经》每卦六爻，明变动不居之义，可谓幽深繁赜。但祇见到生灭，祇谈法相，而不悟法性。百物正名，未涉真如之境。”玄奘以为《春秋》推物理人事之变，始于正名。然未涉及真如，其失与易同。宜黄大师谓儒家祇谈用，其说实本之奘师。夫奘师讥孔子不见体，而独以证见真如，归高释宗者，此非故意维持门户。奘师本承印度佛家之学，祇以寂静言真如性体，决不许说即寂静即生化、即生化即寂静。奘师所承之学，祇可以孔德言体，孔德，借用老子语。王辅嗣云，孔，空也。以空为德，曰孔德。而不可以生德言体。生德，详前。祇可以艮背来形容体，《易艮卦》曰：“艮其背。”背，不动之地也。止于不动之地，曰艮背。佛氏谈体，曰如如不动是也。而不可以雷雨之动满盈来形容体。《易》《震卦》之象曰：“雷雨之动满盈。”儒家以此形容本体之流行，盛大难思，可谓善譬。印度佛家则不许以流行言体。玄奘习于印度佛家之说，宜其不悟孔子之道。《易大传》曰“易有太极”。太极，是宇宙实体，亦名乾元。六十四卦、三百八十四爻，每一爻皆是太极也。爻者，明示动而成物也。动者，阴阳也。而太极是阴阳的实体。故曰每一爻皆是太极也。谓《易》不见体可乎？《春秋》建元，即本《易》旨。董子《繁露》《重政》篇云：“元，犹原也。”《春秋》之元，即《易》之乾元。一家之学，宗要无殊。宗，谓主旨。要，谓理要。谓《春秋》不见体可乎？《易》、《春秋》并主体用不二，迥异佛氏求体而废用。玄奘守一家之言而蔽焉，故不达圣意也。吾前已云，浑然充塞、无为而无不为者，则是大用流行的本体。无为者，言其非有心造物也。无不为者，言其生生化化自然不容已止也。无不为三字是余与印度佛家根本不可同处。汝试熟思佛家三藏十二部经，其谈到真如可着无不为三字否？真如即性体之名，已见前。佛氏祇许说无为，断不许说无为而无不为。盖自小乘以来本以出离生死为鹄的，故于法性唯证会寂静。及大乘空宗肇兴，以不舍众生为本愿，大乘本愿在度脱一切众生，然众生不可度尽，则彼之愿力亦与众生常俱无尽，故终不舍众生也。以生死涅槃两不住为大行。小乘怖生死，则趣涅槃而不住生死，是谓自了主义。大乘则不住生死，亦不住涅槃，惑染已尽，故不住生死。随机化物，不独趣寂，故不住涅槃。此大乘之行所以为大也。虽复极广极大，超出劣机。劣机，谓小乘。然终以度尽一切众生令离生死海为蕲向，但不忍独趣涅槃耳。空宗确是出世思想。故其所证会于本体者，祇是无相、无为、无造、无作，寂静最寂静，甚深最甚深。无相至此，并出《大般若经》。而于其生生化化流行不息真几，毕竟不曾领会到。所以祇说无为，而不许说无不为，遂有废用以求体之失。</p>
<p>《大般若经》《法涌菩萨品》言“诸法真如离数量故，非有性故，譬如阳焰，乃至如梦”云云。夫真如是诸法实体，此本无相、无对，更无数量。无相者，真如不是有形的物，不是离万法而独在，故云无相。无对，易知。但说为非有性，如焰、如梦，则甚不合理。真如是万法实体，云何非有性？焰、梦，都如幻境，岂可以比真如？虽云破执，何可横破至此乎？玄奘晚年极尊《大般若》，而于此等处无所救正，亦足异也。余以为佛氏观空不可非，可非者在其耽空；归寂不可非，可非者在其滞寂。云何观空？一切法不可迷执，空者，空迷执耳。归寂者，以寂静立本，动而不乱也。此皆不可非。夫滞寂则不悟生生之盛，耽空则不识化化之妙。佛家者流求体而废用，余以是弗许也。</p>
<p>佛家祇是欲遏逆生化，以实现其出世理想。推佛氏本意，原欲断除与生俱始之附赘物，所谓染污习气是也。染习足以障碍性体，佛氏欲断除此种附赘，乃不期而至于遏逆生化。有人说：“小乘确是遏逆性体之流行，流行，谓生化。大乘不然。”余曰：大乘之异于小乘者，只是不取自了主义。其愿力宏大，誓度脱一切众生。而众生不可度尽，则彼亦长劫不舍世间、不舍众生，大乘之大也在是。但通览大乘经典，寻其旨归，终以出离生死海为蕲向，是乃不容矫乱。玄奘有言，“九十六道并欲超生”云云。印度外道学派有九十六种。超生，谓超脱生死。可见古代印度人多怀出世思想，不独佛家为然。</p>
<p>佛氏说性体空寂，余复何敢立异。性体无有形状、无有作意，就此处说空，无不可。本来清净不染，就此处说寂，诚哉寂也。惟惜出世法祇领会得空寂而止，则佛氏背真理已甚矣。余谓寂而不已于生，空而不穷于化，是乃宇宙实体德用自然，不可更诘其所由然。夫空而不穷于化，故化不暂停。详《明变章》。寂而不已于生，故生无所系。“大生”、“广生”之洪流中，小己不容自私也。孟子言“上下与天地同流”，是乃体现其“大生”、“广生”之真，而不系于小己，此为知生耳。君子以是荡然放于日新，故至诚无息。至诚，谓实体。</p>
<p>大乘有宗无着世亲一派。其持论本欲矫空宗流弊，而多逞臆构画，究未可服空宗。今当略论之如后。</p>
<p>有宗之学原本空宗，而后乃盛宣有教，以与之反。说一切法是有而非空，以此设教，曰有教。考有宗所据之《解深密》等经，判定释迦佛说教有三时。参考《解深密经》《无自性相品》。谓佛于初时为小乘，说有教。为，读卫，下同。大概明人空，谓本无实在的人或实在的我，祇是依五蕴法而妄执为人或我。犹未显法空道理。盖小乘根器浅，祇破其人我执而止。佛初为小乘说，祇破其有实人与实我的迷执，而犹未显示五蕴法皆空的道理。易言之，犹有心物等法相存在，而未破之也。故云有教。</p>
<p>佛于第二时，为发趣大乘者，说空教。发趣者，祇是初发心趣向大乘，犹未入大乘也。据此可见有宗崛起，极力贬低空宗。《解深密经》是有宗最初假托佛说以自重。如《大般若经》说一切法都无自性，即法相本空，故名空教。然是有上有容，未为了义。有上者，谓更有胜教在其上故。有容者，须更容纳中道教故。</p>
<p>佛于第三时，为大乘之徒说非有非空，中道之教。妄情所执之我本是空无，应说非有。然诸法相，如心法色法皆是缘生法故，不可说无。又诸法相皆有真如实性，更不可说是空。总而言之，妄识之所执，诚哉非有。但法性、法相，毕竟非空。此与《般若经》一往谈空者大不同，故名非有非空中道教。详此所云三时教，盖大乘有宗假托释迦氏随机施教，于三个时期对三种人说法，浅深不同，于是有三时教之判别。有宗自以为传承释迦最上胜义，且判定空宗所承继者为不了义教。不了义者，其义尚浅，非最胜故。明目张胆，反对空宗。盖伪托于释迦，以自弘其教耳。夫有宗以非有非空，对治空宗一往谈空之弊，用意未尝不美。独惜其所推演之一套理论，适堕情见窠臼，殊难折伏空宗。今欲评判有宗得失，须从两方面去审核：一、本体论；二、宇宙论。</p>
<p>先从本体论审核有宗之说。有宗与空宗相反处，可就《宝性论》中找出证据。《宝性论》，系元魏天竺三藏勒那摩提译。此论，本为《何义说品》第七。问曰：余修多罗中，修多罗，谓经籍。皆说一切空。按指空宗所宗经而言。此中何故说有真如、佛性？按《宝性论》属有宗。佛性，亦真如之别名。偈言：</p>
<p>处处经中说，内外一切空。按内空外空等，曾见前文。有为法，如云及如梦幻等。按以上谓空宗。此中何故说，一切诸众生皆有真如性，而不说空寂？按以上谓有宗。</p>
<p>答曰，偈言：</p>
<p>以有怯弱心，按此第一种过。空宗说一切皆空，众生闻之怖畏，以为无所归趣，故有怯弱心也。轻慢诸众生。按此第二种过。如一切空之言，即众生都无真如、佛性，故是轻慢众生。执着虚妄法，按此第三种过。谓谈一切空，而无真实可以示人。故外道皆执着虚妄法，无可导之入正理。谤真如实性。按此第四种过。凡执着虚妄法者，皆不知有真如性，故妄肆谤毁。计身有神我。按此后五种过。如外道由不见真如故，乃妄计身中有神我。为令如是等，远离五种过，故说有佛性。</p>
<p>据《宝性论》所言，足见空宗所传授之经典，处处说空寂。及有宗崛起，其所宗诸经便都说真如实相，实相，犹云实体。真如实相四字，作复词，有宗以法性名之为真如。真者，真实。如者，不变，恒如其性故，亦是真实义。便与空宗迥异。空宗祇说法性是空寂的。有宗与之反对，说法性是真实的。《宝性论》特别提出此异点，甚值得注意。</p>
<p>《大般若》说七空乃至二十空，详《大般若》初分。于一切法相皆作空观。观者，观察。观一切物本来是空，曰空观。遂至于法性亦防人于此起执，不惜说为空，此诚太过。后来有宗，始以真如广说法性。参考《大论》七十七。如《解深密经》及《大论》与《中边》等论，皆说有七真如乃至十真实。真实，亦真如之别名。言七真如者，非真如可剖为七种。但取义不一，而多为之名耳。如第一曰流转真如，流转者，谓心与物是刹刹前灭后生相续而流，故名流转法。谓真如是流转法之实体，故为此名。非谓流转即是真如。乃至第七曰正行真如，正行，谓圣者修道，发起正行。经文有道谛一词，今不引用，恐解说太繁。谓正行因真如而得起，故为此名。亦非谓正行即是真如。十真实，随义异名，兹不及述。总之，二宗谈法性，一说为空寂，一名之为真如，其异显然。</p>
<p>或有难言：“《大般若经》已说真如，并非有宗创说。”答曰：善学者穷究各家之学，须各通其大旨，注意各字。不可寻章摘句而失其整个的意思。《大般若经》非不说真如，要其用意完全注重破相。若执真如为实有者，亦是取相，便成极大迷妄。取，犹执也。若将真如当作实有的东西来设想，此时之心便起一种执着相，故云取相。《般若经》大旨，毕竟空一切相，欲人于言外透悟真如。故空宗着重点，惟在证会法性空寂。这个着重点，是其千条万绪所汇通处。吾侪于此领取，方不陷于寻章摘句之失。</p>
<p>有宗虽盛彰真实，亦何尝不道空寂，如《解深密经》及《瑜伽》皆说有十七空，《显扬论》卷十五。说十六空，《中边》亦尔。《中边述记》卷一可参考。此外真谛译有十八空论。以上诸空义，盖有宗根据空宗《大般若经》而采撮之。可见有宗亦谈空寂，但其着重点毕竟在解悟法性真实。学者将有宗重要经论任取一部玩索，便见得有宗立说大旨与空宗截然不同。</p>
<p>犹复须知，大乘废用求体非无所本。追维释迦传法首说五蕴，即用一种剖解术或破碎术，将物的现象与心的现象一一拆散，都不实在。如剥蕉叶，一片一片剥完，自无芭蕉可得。如此，不独人相、我相空，即法相亦何容存在。小乘承释尊之绪，已有倡空教。要至大乘龙树诸公而后空得彻底耳。</p>
<p>空宗祇见法性空寂，有宗反之，则欲令人认识法性真实。二宗对于法性之领会互不同，此甚可注意也。然有宗仍不改出世法之本旨，其故何在？余以为二宗毕竟共有一个不可变革之根本信念，即以万法实体法性。是无有生生、无有流动、无有变化，此中是字一气贯下。此法性所以有不生不灭之称也。有宗不肯改此根本信念。虽复昌言法性真实，以救沉空溺寂之偏，而其异于空宗者，亦止此耳。有宗仍坚守出世法，非偶然也，其骨髓不异大空也。大乘空宗，简称大空。后仿此。</p>
<p>有宗建立本有种子为万法之初因，万法，为心物诸法之总称。种子者，以其有能生的作用，故立此名。盖有宗推想万法有其所从生之原，而名之曰种子，即以种子说为万法之初因。本有者，言此种子是本来有故，非后起故，又名法尔种子。法尔者，自然义。言此种子自然有故，不可问其所从来。而仍承旧义说真如是万法实性，颇有二重本体之过。盖旧说真如是不生不灭法，有宗不敢叛。故别立种子为万法作生因，为，读卫。有宗盖自陷于巨谬而不悟也。本有种子是万法初因，不谓之本体不得也。而又立真如为万法实性，则有两重本体矣。无着开端已谬误，不可专议世亲也。</p>
<p>佛家自小乘以来谈一切法，将有为即生灭法。无为即不生不灭法。破作两片说去，已为后来大乘宇宙论中分别性相之所本。无为是法性，有为是法相。然精研万法实相之学，在佛法中居最高地位，则自龙树菩萨崛兴，特张大乘之帜，乃弘此极则耳。实相，犹云本体。龙树之学当有渊源，但大乘之帜盖自龙树始张大耳。极则者：极，犹至也；则，犹法也。但此云法者，则指大乘始谈本体论而言。以其弘阐实相，穷理到至极处，故称极则。大乘学派，龙树始张，初未尝标空宗之名，其后有宗起，反空而谈有，亦称大乘。于是大乘分空有二宗。《中论》云：“大乘祇有一法印，曰实相印。”曾见前。可见龙树以实相一印，印定《大般若》等经、《中观》等论。凡用等字者，因不及遍举故。但后来有宗所宗之诸经，若《解深密》之类，必不在龙树所认为大乘经之列。必不承认诸小乘师能穷实相，诸者，小乘宗派颇多故。穷者，穷究。必不承认诸小乘经、论，能谈实相。大乘所造之域，正是小乘未曾攀援之境。龙树诸师不得不独标大乘之称，以自别于小学也。小学者，小乘之学。总之，佛法自释迦没后，由小乘二十部发展，部，犹宗派也。至龙树崛起，集本体论之大成。义海汪洋，叹观止矣。《大般若经》决非出一人之手，亦非一时期中少数人之合作，龙树当是集先后众师之说。</p>
<p>《大般若经》若有人焉于佛法无素养，骤阅之便索然短趣，不堪多览。若久研佛法者勿遽存反对之见，且随顺出世法之途径去玩索，便觉理趣深远，穷于称赞。佛家实相之论，始于大空，至《大般若经》集成而备矣、至矣，无可复加矣。有宗初兴，造《解深密经》，妄贬《大般若经》，欲以自张，可谓不知量也。不自知其分量。然无着、世亲兄弟皆有宗开山之大师。毕竟归心《大般若》。玄奘晚年拚命译《大经》，《大般若》之简称译成，欢喜无量。窥基在《唯识述记》中驳斥清辨。其后乃云：“清辨有言，应当修学。”有宗始虽反空，而在本体论上不能于空宗经论之外别有发明。世亲晚年作《唯识三十颂》。前二十四颂皆说法相，第二十五颂说法性，后五颂说修行位次。见《唯识述记》卷二第五、六页。据此颂以衡论有宗，厥有三事可注意。一事、无着早年集《瑜伽师地论》此论是采集众家之说。并撰十支，依《瑜伽》作《十部论》，称十支。其学宏博。晚年欲成立唯识之论而未及就，以授其弟世亲。世亲亦以暮年作《三十颂》，唯识论之大体完成。有宗之学至此有严密体系，而其规模亦狭小矣。二事、《三十颂》谈法性者祇一颂，寥寥数语，可见世亲于本体论无自得处。其向所闻于无着者，恐亦无胜义也。三事、《三十颂》以二十四颂详说法相。可见有宗之学，从无着传世亲，乃特别注重成立法相实有，正与空宗破相之旨极端反对。余窃谓有宗在宇宙论上反对空宗，其意本未可非，此中宇宙论，是狭义，专就法相或现象言。独惜其理论之败缺太多。特论不精不审，谓之缺。不足攻敌，谓之败。今当别为下章犹复略论有宗，而于空宗有未尽之意亦加以申说。</p>
<p>第三章　佛法下</p>
<p>无着世亲兄弟参揉小乘有教，肯定一切法皆有，曰有教。小乘原分二十部，谈空者少，谈有者居大多数。并匡正大乘空教，而后张其大有之论。虽复谈有，而超过小乘之见，故称大有。大有肇兴，实以新缘起说为其肯定法相之骨干。缘字有二义：一、由义。二、藉义。如说此物由依彼物得起，或说此物藉彼物而始起，是名缘起，亦名缘生。此自无着《瑜伽》等论已造其端，世亲《唯识三十颂》乃完成其体系。惜乎颂已成而未及作释，遽弃人间。至窥基亲禀玄奘，糅集世亲以下十师之说为《成唯识论》一书，保存有宗之学不可谓无功。而十师皆逞空想，习琐碎，无足观已。</p>
<p>上考缘起说，本导源释迦，小乘经典益张之。夫言缘起者，必须安立几种缘，缘字在此作名词用，有由与藉之二义，见前注。后皆准知。所谓因缘、次后缘、所缘缘、增上缘是也。小乘谈因缘，本不曾立种子。其所谓因缘，祇以凡法生起必非无因而然，故说有因缘。小乘因缘义极宽泛，实与增上缘无甚大区别。大乘空宗谈因缘犹与小乘不异。凡法，前能引后，凡法前灭后生，不断绝者，则以前法才起，即有势力导引后法令其续生故。故说有次第缘。凡法若是能缘，此缘字犹云思虑，但此思虑之相极深细。能缘，谓心。心仗托外境方起，外境，谓外物。故说有所缘缘。心是能缘，外物是心之所缘。由有所缘才引起能缘，故以外物对能缘而言则名所缘缘。所缘缘中，下一缘字是名词。与缘起之缘字同义，而与能缘所缘之缘字则绝不同义。又复须知，此中说所缘缘，但举外物，更有未及详说者。凡法互相依而有，此依彼而有。彼，复依于彼彼而有。展转相依无尽。故说有增上缘。增上，犹言加上，即互相依而有之谓。譬如砚池，依石故有。石，依山故有。山，依大地故有。乃至员与依太阳系故有。佛家自小乘至大有，广分别种种缘，终乃统之以四缘。《中论》云：“一切所有缘皆摄在四缘，摄有二义：一、收入义，二、包含义。一切缘皆收入四缘中，即此四缘包含一切缘也。以是四缘，万物得生。”据此，可见大有之缘起说，大乘有宗，此后皆省称大有。万物皆待四缘而生起，曰缘起。但此云物者，是通心与物而总言之也。后皆仿此。上引《中论》万物得生之物字，正是通指心与物而目之，不是专说物质界之诸物也。佛书中言缘起，是通心与物两方面言，不可误解。实以万物皆由四缘交会而生。非有天帝造起万物。易言之，一切法皆互相为缘而起。由缘起故，有大势力，宇宙万象所以流动、变异、不至灭息。大有大乘有宗。大空大乘空宗。对于宇宙论之见地，一成一坏，大空五蕴皆空之论，便毁坏宇宙。大有之缘起说，便成立宇宙。其相去何止九天九渊之隔绝乎？</p>
<p>或有问曰：“大有缘起之说，本自小乘传来。而公以新缘起称大有，何耶？”答曰：善哉问也。大有谈缘起，虽有承于小义，小者，小乘。后仿此。而实迥异小学。一、小乘因缘之谈杂碎而无统类，要至大有以四缘摄一切缘，而后缘起说乃成弘整之体系。此其为新说者一也。二、小乘因缘未立种子，大有始立种子，特指定种子为万物之因缘，尤其以万物从无始创生，定有法尔种子为初因。万物一词通心与物而言，说见前。心的现象必有他的种子为因缘，心才得生。物的现象亦必有他的种子为因缘，物才得起。凡法，未有无因而得生者。此自无着菩萨撰集《大论》《瑜伽师地论》，古称《大论》。已开其端，《大论》之种子说，犹不一致，当别为论。然其造摄大乘论授世亲，则本有种之义已定，种子是实有之说亦定。至世亲《三十颂》传至护法与中夏玄奘、窥基，而种子之义益细密，可以拟诸西洋哲学中之多元论矣。此其为新说者二也。罗什介绍大空之学，而玄奘乃介绍大有之学，以救正耽空之失。</p>
<p>小乘谈因缘，殊嫌繁琐，不堪坚立其义。故大空之学兴，反利用缘生说以破法相，遂毁坏宇宙。缘生，犹云缘起。如清辩菩萨立量。清辩，大乘空宗之大师也。因明学立量，分宗、因、喻三支。</p>
<p>真性有为空此宗也。真性者言其立此量之意，特就真谛而言也。空宗分真俗二谛，见前文。有为，谓一切法相，以其待四缘而生，故名有为。空者，空无，盖就真谛言，则当断定有为法是空无。何以知然？</p>
<p>缘生故此因也。即明有为法是空之所以。一切有为法皆待众缘会合而生，故说缘生。凡法从众缘而生，即无有独立的实自体，故是空。</p>
<p>如幻此喻也。幻术家变现种种物象，其实皆空无。凡缘生法皆无有独立的实自体，故假幻事以证成此因，乃可以立定有为法是空无之断案。（即宗也。）</p>
<p>清辩立此量，甚为基师所极不满。此量极力破斥有教。但就因明法式言，亦不无过。由古因明学而论，则喻支祇是譬喻，此量可无过。自陈那而后，喻支改为因之证明，不复是譬喻。如幻之喻，不可证成因义。如欲以缘生之因，成立有为法是空之宗，则喻支中必遍求同类的事物是缘生，亦是空，决无一件例外。如有是缘生法而不是空，此便是例外。今决无此。乃可证成缘生之因，以作有为法是空之断案。然此量中之有为法则包含宇宙万有，喻支不能于有为法外，更找同类的事物。故喻中如幻，祇可作譬喻，无可证成缘生之因。揆诸陈那之新因明学，实犯大过。清辩如不立量，祇以论议的形式出之，便无过。然此量虽犯过，而其义旨则确然《大般若经》之嫡传也。基师不便明攻大经遂集矢于清辩，其用意亦深微也欤！</p>
<p>龙树菩萨，空宗之大祖也。《中论》是其宗经而作之根本大典。宗经者以《大般若经》为根据也。中论直将四缘破尽，详在《观因缘品》，此姑不述。其后无着菩萨创开大乘有宗，乃改造缘起说，首立种子为心物诸行之因。因缘，亦省称因。种子，亦名为功能。功，犹力也。能，亦犹力。以种子有能生的作用，故又别为之名，曰功能。但种子之别名甚多，此不及述。复建立阿赖耶识含藏一切种，阿赖耶者，其义为藏。小乘祇说六识，大有之学兴，始加第七末那识及第八阿赖耶识。第八识含藏一切种子，故名阿赖耶，省称赖耶。种子，省称种。而种是万殊，故云一切种。遂完成唯识之论。如祇以种子为心物诸行之因，而不立赖耶以含藏种子，则宇宙本原祇是众多种子，将成唯种论，不得成立唯识之论也。无着虑及此，故以一切种潜伏于赖耶识中，而其唯识论之体系乃严密。</p>
<p>摄大乘论曰：于阿赖耶识中，若愚第一缘起，按谓赖耶识中种子是心物诸行或万法的生因，故名第一缘起。愚，犹云不悟。此中意云，若不悟赖耶识中种子是万法生因者，便起如下各种迷谬分别。或有分别自性为因，按数论建立自性，为心物诸行之因。其所谓自性，是非心非物的。或有分别夙作为因，按夙作谓夙世所造作，亦云先业。如尼乾子等执有先业，为诸行之因。或有分别自在变化为因，按婆罗门等执有大自在天，能变化故，为诸行之因。或有分别实我为因，按实我犹云真实的我，是谓神我。如僧佉等，执有神我为诸行因。或有分别无因、无缘。按自然外道及无因论师、空见外道等，皆妄计万物无有因缘。复有分别我为作者，按胜论立神我，谓其有造作的力用。我为受者。按数论立神我，谓其受用色声香味诸物。譬如众多生盲士夫未曾见象，生而目盲曰生盲。复有以象说而示之。彼诸生盲有触象鼻、有触其牙、有触其耳、有触其足、有触其尾、有触脊梁。诸有问言，象为何相？或有说言象如犁柄、或说如杵、或说如箕、或说如臼、或说如帚，或有说言象如石山。若不解了此缘起性，无明生盲，亦复如是。按此缘起性者，谓赖耶识中种子是第一缘起。今回指上文也。若不解了种子是诸行之因，便有种种迷谬分别，即由无明成盲，不悟正理。亦如盲人猜象也。无明，亦云无知。据无着此一段话，以为各派哲学谈到宇宙本原，都是臆猜妄想。其评甚谛。然无着建立本有种子为宇宙初因，颇近多元论；而复建立藏一切种之赖耶识，又近神我论。果能免于各派之失乎？</p>
<p>无着学派之新缘起说一方救空而张有，一方摭小以立大，于小乘学说不无摭取，于大乘空宗欲匡救其失，遂创立大乘有宗。其用意信美矣。然其立论极逞臆想，缺失处颇多，略举于后。</p>
<p>一曰，建立赖耶识含藏种子，为第一缘起。此其说颇近外道神我论。玄奘综括大有六经、十一论，大乘有宗省称大有。六经十一论详《成论迷记》卷一。作赖耶识颂，有曰“去后来先作主公”。言人初受生时，赖耶识已先投生于母胎中，非出母胎后始有此识也，故曰来先。人临终时，赖耶识最后舍离其躯壳而去，故曰去后。人当生存时，赖耶识寓身中为一身之主，故曰作主公。详玄奘著《八识规矩颂》。晚明王船山曾为此颂作赞，其文不传。据此可见大有唯识之论，虽破斥外道神我不遗余力，其实赖耶亦与神我不异。而不免兴诤者，则以大有与外道虽同信有神我，而各逞臆想以构成一套理论，自不得无诤耳。吾国学人向来盛称佛法为无神论或无我论，皆于佛典未曾求解，遂自欺欺人而不惭耳。</p>
<p>二曰，本有种为初因，本有种，亦名法尔种，见前注。确由反对外道大自在天、变化之论，创发此说。《摄论》所云第一缘起，犹云初因。见前注。天，乃唯一而无待，谓其能变化本不应理。不应，犹云不合。绝大多数《摄论》建立赖耶中种子，是各别的、是无量数，轻意菩萨云：“无量诸种子其数如雨滴。”此其与大自在天根本不同者一也。一切种虽是心物诸行所从生之因缘，然必待其他诸缘交会，方生诸行。否则种子虽具，而孤因无可独生。《摄论》明示种子六义，其第五义曰待众缘。此与大自在天无待，而能变化之谬说，根本不同者二也。大有说种子为因缘，犹须待众缘者。例如现在一念眼识发生，必有眼识种子为因缘。亦必前念眼识灭时，犹有余势，能引生后念眼识续起，令不中断，是为次第缘。又必有外物能牵引此念眼识令其现起，是为所缘缘。又必眼神经或大脑无损坏以及过去接触万物种种惯习，乃至光线等等关系，均为此念眼识之助缘，亦名增上缘。此以心法言之也。如就物而言，例如麦苗发生，必有麦种为其因缘。亦必有水、土、阳光、空气、肥料、岁时、人工等等，为其增上缘。若诸缘缺乏，虽因缘已具，终不生苗。万物万事未有无因而生，亦未有仅具孤因不待众缘而得生者。此大有新缘起说之要略也。大有破斥大自在天变化之迷谈，而创发宇宙缘起论。宇宙，即心物诸行之总称。从一切事物之互相关联处着眼来说明宇宙，确有不可磨之价值在。惜乎大有竟为一切种子谋一潜藏之处所，是乃前门谢绝天神，大自在天。后门延进神我，赖耶识。岂不异哉！余谓，种子不妨说为互相依持而存在，无须更立赖耶以含藏之。而无着诸师不悟及此者，直由佛法根柢毕竟是宗教。诸师不得不立一变形之神我，毋失传统精神而已。</p>
<p>附识一：有问：“章太炎丛书中，有一文以赖耶识为众生所共同，其说误否？”答曰：此乃大误，非小误也。太炎于成唯识论之根柢与条贯，全不通晓，祇摭拾若干妙语而玩味之。文人习气向来如此，不独太炎也。魏晋迄近世名士好佛者，都不求真解。赖耶若是众生共同的，便如庄子所云广漠之野。何能为各个人受熏持种而不散失乎？学者细究《成论》可也。问：“如果众生各具一赖耶识，岂不是众生各一宇宙？”答：大有之论，确是主张众生各一宇宙。据《瑜伽》等论所说，众生各各有八个识，而于每一识都可析为相见二分。例如眼识，其能了别色境者，是眼识的见分；其所了别的色境，则是眼识的相分。眼识如是。耳识所了别之声境是相分，其能了别者是见分。乃至赖耶识第八识。亦析为相见二分。据诸论所说，如吾此身是吾之赖耶识所变现的相分。环绕此身四周之物质宇宙，如山河大地以至太空诸天，通名器界，亦都是赖耶识所变现的相分。据此可知众生各具一赖耶识，即是各一宇宙。但无量宇宙，同一处所各各遍满，互不相碍。其大旨如此。余复有言者，余亦主张众生各一宇宙。但余之义旨，则与大有之论根本不同。余以为宇宙极复杂，诸有情生活亦多模多样不一型。佛说有情者，众生之别名，以众生含有情识，故名。故应说众生各一宇宙，却不是各具一赖耶识之谓。</p>
<p>三曰，种子分本有、新熏，成大混乱。自无着《摄论》驳斥各派哲学之宇宙论，而建立本有种为初因。其所谓种，元是法尔本有。法尔，见前注。世亲以下诸师更兴异论，有说唯是本有，有说现行新熏。现行，即识之别名。此中现行则指眼识耳识乃至第七识。熏者，熏发。眼耳等识起时，便有一种气势熏发出，即投入赖耶识中，成为新种子，亦名习气。可参考《摄大乘论》、《成唯识论》及《述记》等。至护法师始折衷二说，本、新并建。其说以为，不立本有种则无始初起之现行，便无种子，将堕无因论。无始者，犹言太初也，而不可推定太初之期，故言无始。堕，犹言陷入也。故应建立本有种。《摄论》建立赖耶识中种子为初因，以破斥无因无缘诸论。宜参考。然现行才生便有势力，复熏新种潜伏赖耶。即此新种将复为因，生起后来的现行。故新熏种，义当成立。大有以种子亦名习气，即由新熏得名。中国奘、基师弟并宗护法，余窃未敢苟同。无着已建立本有种，今复言现行熏生新种，却是一团混乱。据新熏种之论，如吾现行眼识现行眼识四字作复词用。才对青色起了别时，即熏生青色种子投赖耶中。此新种将复为因缘，生起后来青色。如此持论，未免太荒诞在。</p>
<p>四曰，大有以八识聚，通名现行。聚，犹类也。世亲等所谓八识并不是八个单纯体，而是以每一个识皆为多数分子集合之一聚。如眼识，是由其心及各个心所集合为眼识一聚。耳识，亦由其心及各个心所集合为耳识一聚。鼻识、舌识乃至赖耶识皆然。余谓世亲一派将心剖割成碎片，又分别组合以成八聚。其为术可谓之破碎或解剖，而不能谓之分析。分析之术于条理万端处，致密察之功，不是以己意凭空剖割又拚合也。现者，显著义。行者，迁流义。八识聚皆有象显著，但不固定，却是迁流不住，故通名现行。有问：“物有象，心无象。”答：此难非理。汝心明明有觉知，汝可返而自察，云何无象？岂必目睹手触而后谓之象耶？八聚现行各各有种子，无量种子皆潜藏在赖耶识中。此其持说大略也。今核其说，直将宇宙划分潜显两重世界，不谓之戏论得乎？</p>
<p>附识：世亲等八识聚之论，最可怪者其以八个识分造物质世界。如眼识变色尘界，尘者，物质。耳识变声尘界，乃至赖耶识变身躯及器界。器界见前文。此等空想之论，真可怪。中国人一向推崇之，尤可怪。余从《大论》中及真谛诸译，考见唯识论，别有一派。其谈赖耶及种子多与世亲派绝不同，谈心及心所甚至谈三性，皆与世亲派无相似处。而其说颇有义味，多不背于理。玄奘不介绍此派而过分宣扬世亲派，想彼游印度时世亲派正盛行耳。</p>
<p>五曰、种子、真如是二重本体，有无量过。无着菩萨《摄论》广破各宗宇宙论，此中宇宙论一词是广义，通本体与现象而言。而后揭出自家主张，即以赖耶识中种子为诸行之因。诸行，即心物诸法，亦泛称万法。其种子明明是万法本原，而又说真如是万法实体，如此则何可避免二重本体之嫌？是乃铸九州铁，不足成此大错。大有之学肯定万法实有，即不得不说明万法所由起。其建立本有种为万法初因，此在理论上诚不得不然。若于本有种外，不更添一重不生不灭之真如，岂不甚善。独惜其神我之迷执未破，故趣向寂灭，终以不生不灭为归宿耳。</p>
<p>大空谈体而废用，卒致性相皆空，由其有趣寂之情见在。超出生死海而趣入寂灭，故云趣寂。灭者，诸惑灭尽。虽不谓本体亦灭，然祇是寂静之体无有生化，其异于灭者几何？大有继大空而兴，独以破法相为未是。故创新缘生论，建立种子肯定法相，此其用意未可非，独惜其理论不得圆成。如前举败缺五端，祇揭其大略耳，犹未及入细也。</p>
<p>余少时好探穷宇宙论，求之宋明儒无所得。求之道论老庄。喜其旷远，而于思辨术，殊少引发。求之六经当时未能辨正窜乱，略览《大易》爻象复莫达神旨。余乃专治佛家大乘，旷观空、有。旷者，心无所系。观者，观察。余生而有人世之悲。年未弱冠，初读《易传》甫触天道“鼓万物而不与圣人同忧”之文，忽尔引生无限灵感，兜上心头。后闻佛法，于大空之学投契最深，非无故也。然余终以圣人裁成天地、辅相万物与位天地、育万物之洪论，为贞常至理、理之至极，曰至理。人道极则。则者，轨则。极者，赞其不可易也。故于《大般若经》之性相皆空，每疑其于真理不相应也。可覆玩前文。大有之学，反空而张有。余嘉其大旨。然诸师逞臆构成一套宇宙论，种种支离，其能免于画空之讥者鲜矣。俗称群雁齐飞虚空，排成字画。王船山诗有曰：“如鸟画虚空，漫尔惊文章。”盖隐讽古今学者以空想持论，犹鸟凭空作画而无实据也。余从宇宙论之观点，审核大空、大有，良久而莫能契。终乃近取诸身、远取诸物，忽尔悟得体用不二。回忆《大易》乾坤之义，益叹先圣创明在昔，予初弗省。若非殚精空、有，疑而后通，困而后获，何由达圣意乎？余承认佛法遏逆、“大生”、“广生”之洪流，为人类奇慧之产物，而实戾于至道。世有达者，当不以余言为妄也。</p>
<p>或有难言：“老氏以常道为本体之名，佛氏以真如为法性之目。目，犹名也。故知体是真常，用是变动不居。今公言体用不二，是乃即体即用、即用即体。然则以真常言体者，非欤？”答曰：余以为，真常者言乎本体之德也。非虚妄故，曰真。不易其性故，曰常。譬如水可化汽或凝冰，而其湿性无改易。由此譬可悟本体恒守其刚健、至善等等德性而不易也。真常，克就本体之德而言，非以本体是超越乎变动不居之万象而独在，方谓真常。余虽亦用真如一名，而取义则迥异其本。德字义训，曰德者，得也。如言白瓶具白德，则以白者瓶之所以得成为白瓶也。今于本体而言真常乃至万德，则真常等等德是乃本体之所以得成为宇宙本体者也。若无真常诸德，何可肇万化、成万物乎？德字含二义：曰德性，曰德用。本体之德性真常，德用无穷尽，故称万化根源。真常二德，乃统万德而无不包。学者不究乎此，未可谈本体也。</p>
<p>本论从用识体，于大用流行而认识其体，譬之于众沤腾跃而认识大海水。故说本体名能变，亦名功能。本论功能一名，与大有以种子名为功能者，截然不同义。盖深鉴于大空之求体而废用，用废则体亦随空。破相以显性，相破则性复不立。显，犹明也。故阐明体用不二，彰大道以质来贤。人生厌离现实世界，而皈仰如如不动之寂灭世界，余未知所安也。厌离一词，本《阿含经》。释迦以世间为生死海，厌之而求出离。本论持体用不二之原理，其体系不严而自严。凡百家众说有当于理者，本论皆可容纳。其弗近理者，亦自然拒绝，而莫能相通。余纠大乘二宗之短，诚有所不得已，非敢妄立异也。</p>
<p>大空之学，以空法相为枢要。枢要者，如中央主政之地，握四通八达之机者，曰枢要。空，犹言破。破尽一切相，即是一切相皆空无。故言空，而破之义已在其中；言破，而空之义亦在其中也。他处未注者，皆准知。大空之学，深远至极。而空相之旨，乃其无量义中之枢要也。肤学之徒不深求空义，妄计诸菩萨所言空者，祇是纯任主观，以破除一切。余谓大空诸哲之言空，盖亦本于观物析理而不无征。谓其纯任主观，实亦太过。诸菩萨之谈空义也，析而言之有三：一曰，析物质至极微，而物相空。将物质析至极微，再析之则名曰邻虚。邻虚者，谓近于虚无也。至此则物相空矣。相者，相状。下文诸相字，皆准知。二曰，析时间至刹那，则物相、心相俱空。过去、现在、未来等连续相，是谓时间相。东西南北等分布相，是谓空间相。心之可内自察也，以有连续相故。物之可识也，以有分布相故。析物至极微或邻虚，已无空间分布相可言，何有物相可识乎？析时至刹那，则由现在一刹顷，回溯过去，固已刹刹灭尽；预测将来，亦复刹刹顿变，都不守故。如此便无时间连续相可言，何有心相可察乎？故说时空相破，即是物相、心相俱空。三曰，观诸法谓心物诸行。凡众缘会合，故生。足征诸法无有独立的实自体，应说诸法本来空。</p>
<p>如上所述，大空说诸法皆空，义证有三。其即物穷玄，讵容妄訾。理之至普遍而无不冒，至幽深而难穷者，谓之玄。如第一义，推测极微无有实质，命之曰邻虚。破斥外道与小乘以极微为团圆之相。易言之，即不承认极微是小颗粒。此其观物入微，微者，隐微。与儒家莫破质点之说，可相发明。《中庸》言：“小，天下莫能破。”清季学人释为莫破质点。其释固是，而尚欠说明。小者，质之始凝也。质之始凝，元是生动活跃的物事，不可当作坚凝的物质来猜想。故曰莫能破。物质已坚固，可破为碎片，犹未成乎坚质，即莫能破也。大空学派不许极微有实质，与小莫能破义颇相通。世间共计一切物，都有固定性。固定性者，世间妄计万物都有独立的实自体也。诸菩萨析物至极微，复说极微无实质。于是万物之固定性，悉剥落无余。所谓物相空者，此也。大有诸师皆言极微无实，其义实本之大空学派。</p>
<p>第二，刹那义。刹那生灭义，详见明变章。可覆阅。余每遇人不了斯义，横生疑难。疑，不信也。难，相非也。殊不知万物有二种生灭。见佛典。一者，一期生灭。从生至灭，经历若干时期，名为一期。如人从初受生以至百岁、命终，是谓一期生灭。又如案上白瓶从初造成，历年二十毁坏无余，亦是一期生灭。二者，刹那生灭。万物皆变化密移，莫守其故。故，犹旧也。守其已成之形而不变，是为守旧。物性不如是。每一刹顷，才生即灭，都不暂停。刹者，刹那之省词。易言之，每一刹顷顿起顿灭，是谓刹那生灭。不独佛氏见及此，圣人作《易》圣人谓孔子。曰：“不疾而速，不行而至。”固已创发刹那生灭义。每一刹是顿起顿灭，通多刹而言，则刹、刹，是新新而起。其速度至大不可测，然非如人之作动意欲，为猛疾之动也。故曰不疾而速。前刹物顿起顿灭，非有前物行至于后，然后刹物紧接前刹物而继起，不曾中断，俨若前物有力至后。故曰不行而至。庄子称孔子语颜渊曰：吾终身与汝交一臂而失之。亦言万物刹刹顿变，不可得而停也。参考《庄子》《田子方篇》。自肩至腕曰臂。失，犹丧也。孔子语颜渊曰，吾虽欲终身与汝执臂相守，而方交一臂之顷，则吾与汝之臂，早已丧其故形矣。万物皆臂也，其可执而守之，使不失其故乎？佛氏说刹那适与圣言不相闻而遥合，岂不异哉！</p>
<p>问：“二种生灭，如何沟通？”答：万物本无固定性，刹那刹那顿起顿灭，顿灭顿起。如是推迁，生生不已，推者，推动。迁者，迁移。刹、刹，皆是新新而起，无有故物停留，故曰迁。此万物本性也。本性，谓万物之本体，元是生生化化，无穷竭，无停滞也。而有一期生灭者，何耶？此设问也。为释斯难，正告之曰：通多刹而言，后刹物紧接前刹物，相续而转。转有二义：一、后刹物继前刹物而起。二、继起必有改易乎前，如人自婴孩迄幼童以往，瞬息变异故。颇似前刹物未尝灭，祇随时增上新生机，得历若干时期而后灭。颇似二字，一气贯至此。由是说有一期生灭。是乃世间所公认，亦无须驳。夫物，刹刹顿起顿灭，则过去已尽，言过去诸物都灭尽也。现在亦复不住。言现在一刹顷之物，亦才生即灭也。此中物字系虚用，乃通心物而俱目之。上文诸物字未及注，皆应准知。不谓物相心相俱空，何可得乎？此中物字乃物质之专名。世人惟不悟刹那生灭，故未能于物观空耳。此中物字虚用，亦通心物而言。</p>
<p>第三，缘生义。亦名缘起义。起，犹生也。万法待众缘而生。法者，心物诸行之通称。四缘，摄一切缘，亦称众缘。如麦禾待麦种为因缘，水、土、阳光、空气、人工等为助缘，方乃得生。诸缘若缺，便无麦禾。天地大物，亦非不待众缘而得起也。乃至见闻觉知等等精神现象，皆未有无因缘而得生者，详在经论。夫万法由众缘会合而始生，明明无实自体。万法既无实自体，应说万法本来空。此其持论于事实不无征，于逻辑亦无过，未容轻诋也。大空诸师谈空，其义据虽有三，而实以缘生义为主要。此考诸四论而可知也。四论：《大智论》、《中论》、《百论》、《十二门论》。</p>
<p>大空诸师谈空之三义，已详说如上。今当为公平之衡论。世人疑诸菩萨谈空，纯任主观破除一切。菩萨，犹言正觉者。余故辨明其非纯任主观，经文具在，可微。不当厚诬前哲。然诸菩萨谈空三义，亦皆有过。如第一义，祇可对治世间迷执物质有固定性。世间日常习见一一物都具有固定性，如地唯是地、水唯是水，那有倏忽变异之物？此世间之惑也。般若家深察物性，知一切物本无固定的质。故直说物质是空，所以对治世间之迷也。对治者，如医用药对症而治之也。此词，本佛典。般若家，谓大空诸师。但物质之固定性虽空，而物质毕竟不可说空，般若家乃弗辨也。《中庸》一书演《大易》之旨，说莫破质点，莫可破者，以其生生、跃动，不固定故耳。此为物质之特性。非必以凝然坚实之质，方名物质也。清人焦循、胡煦并称《中庸》为演《易》之书。但《中庸》经汉人改窜，余于《原儒》中曾言之。般若家以为物质无固定性，即物质本来空。此其说与《大易》极相反，盖病在沦空，而犹挟偏见以观物也。</p>
<p>其第二义，以刹那灭，明物相、心相俱空。此与《大易》亦截然异旨。余尝言，佛典与《易经》同发明刹那生灭义，而有根本不可同者。佛氏见到刹那生灭，而通观无量刹那之相续不已，惟是灭灭不住。不住者，言其毁灭之猛势，无有停止也。《大易》见到刹那生灭，而通观无量刹那之相续不已，惟是生生不测。不测者，言生生之德至盛，其灭故生新之神速，不可测其速度也。是故佛氏说刹那灭，言万物于每一刹那才生即灭也，如初刹那顷才生即灭，次刹那亦然。乃至无量刹那皆然。故曰刹那灭。《大易》惟言生生。佛氏见为刹刹都是灭，圣人作易则说刹刹都是新生。《易》弗言灭者何？灭故所以生新。不灭则自无始有生，便守其故，无始，犹言太始。太始不可推其端，故曰无始。向后将无生新之机，卒归于无生也。大化岂如是乎？夫刹刹不守其故，所以刹刹新新而生。以此见大化之充实、流行，不容已也。人道体天而成其人之能，天者，大化之名，非谓神帝。体，犹言实现。人道在实现大化之德用，成就人的胜能。《易大传》曰“圣人成能”是也。改过迁善而不馁，富有日新而不竭，融小己于大体而游无穷。大体一词，见《孟子》。吾人能求仁、去私，浑然与天地万物同体，即于有对而悟入无对。小己，有对，其生穷促。大体，无对，永无穷尽。奚其有取于灭而沦溺于空乎？</p>
<p>其三义，以缘生明万法无实自体，即是空。万法，谓心、物诸行。此是般若家谈空之第一义据。此中第一，非以数言，如一义、二义等也。般若家谈空之义据，实以缘生为主要。主者，犹俗云主脑所在。要者，要领。故形容之曰第一。万法待众缘交会而始生，可见万法无实自体，应说万法本空，前文已言之矣。余以为缘生之论，祇从万物互相依缘处，以说明万物所由起。此仅注目于现象界之联系。虽在哲学上可成一家言，要非穷源之论也。譬如临大海岸睹无量众沤，欲寻其生因，则有说者曰，众沤互相推动而生。互相推动，即是互相为缘。谓此说为不究于事理，固不得。谓此说果有当欤，而问题并未解决。须知，众沤各各以大海水为其本身，非离大海水别有独立的自身在。若无大海水即无众沤相，相者，相状。故可说大海水是众沤所从生之因。易言之，大海水是众沤之源。今说者之所知，仅限于众沤互相关系之间，不复进而深究其源。是何足解决众沤之生因一大问题乎？余举此譬，以明缘生论者，尚难语于彻法源底之学。非苛论也。彻者，通达。法，犹言物。源者，本源。底者，底里。如高而深之器，探至其底，则尽悉其含缊也。佛氏《胜鬘经》云“彻法源底”，言通达万物之真源，而悉其幽深无穷之经，是为哲学之极诣。然有不可无辨者，般若家谈缘生，其旨趣特殊，与小有持缘生说者截然不可同日语。小有，谓小乘之谈有者。曾见前。小乘诚有不穷源之失。般若家则以缘生明万法无实自体，即法相本空，将令人由此得悟入实相。是彼缘生之论，正为求源者资以智炬。彼者，指大空诸师。源，谓万法实体。倘谓其不求源，何可服彼之心乎？</p>
<p>《中论》《观四谛品》云：品，犹类也。佛典谈义，分品，与百家书之分篇章略同。“众因缘生法，我说即是空。亦为是假名，亦是中道义。”此一偈是《中论》宗趣所在。偈者，略当于中文之颂。古代印度人著论，先为偈总括大旨，而后依偈详释，谓之论。宗，犹主也。趣者，旨趣。《中论》广明无量义。而此一偈，是其无量义之所依据与汇通。故曰此一偈是其全书之主旨也。今略释于左：</p>
<p>众因缘生法者。□□因缘二名，可互通而亦有分。可互通者，缘亦得名因，因亦得名缘，诸经论中随在可考。亦有分者，因，则对于所生法其关系最亲近；缘，则对于所生法其关系较疏远。今此以因缘二名并举，实则但举众缘即亦摄因。如四缘即其例也。四缘中，首因缘，是亦因亦缘。基师《成论述记》可考。读者善会通之，勿泥。众因缘可省称众缘。缘字下，生字上，伏有“所”字。吉藏疏云，因缘所生法是也。众因缘生法句，若易为众缘所生法，亦无不可。所生法，谓心物诸行。行字，说见《明变章》首节。可覆看。宇宙万象不外心物两方面。心不因神我生，物不由天帝造，都是众缘会聚之所生起。佛氏以缘生论攻破大自在天，此其卓绝处也。及般若家崛兴，始以缘生弘阐空义。虽亦祖述释迦而《中论》深远矣。</p>
<p>我说即是空者。□□论主说众缘所生法，即是空也。空者，空无。论主者，中论一书之著者，称以论主，即龙树菩萨是也。云何说是空？诸法众缘所生法。自此以下，省称诸法。皆待众缘会聚而生。则其生也，本无实自体，以是众缘所成故。无实自体者，谓众缘所生法，如物与心都无有独立的自体。罗什法师门下译作无自性。此性字，作体字释。犹言无自体也。唐贤亦承用此词。《大智论》作无决定相。此相字，亦作体字释。决定，犹固定也。诸法从众缘生，所以无固定的自体。中译佛典多以性字或相字代体字，不甚通俗。余每改用无实自体一词，而义则仍旧。诸法既无实自体，论主故断言其即是空也。</p>
<p>亦为是假名者。□□论主意云，我说众缘所生法即是空者，为破迷人坚执诸法有实自体，故说诸法毕竟空，所以解其执也。若闻我说空，复起空见，妄计一切皆空，又成大过。须知空之一言，亦是假名。假名，犹假说也。倘闻空言而深悟诸法无实自体，同时亦复不住于空。不住，犹云不陷于空见。是犹久病得良药，脱然除病，更无余患。世间妄见诸法，都是一一固定的实物。（即是执诸法有实自体。）此名执有之见，省称有见。若或妄计一切都空，此名执空之见，亦省称空见。空有二见皆惑也，妄也。二见皆去，方是正观，契会真理。设若惶然舍有，还复堕空。迷人闻空之一言，将惶然舍去有见，转堕于空见。堕，犹陷也。惶然者，惑貌。则其过失，尤甚于执有。是故龙树说诸法无自性即是空，以破有执。有执者，坚执诸法实有之见而不能舍，谓之有执。复说空亦假名，以防闻者转持空见。据此可见龙树自明本旨，元非一切皆空之论。而其后学竟有恶取空之讥，何耶？恶者，责斥词。取，犹执也。执持一切皆空之见，而不自悟其非。故责以恶取空。</p>
<p>亦是中道义者。□□说空，为破有执。为字，读卫。此申明偈首二句“众因缘生法，我说即是空”也。世人迷惑，横执诸法为实有，曰有执。有执已破，应知空之一言，亦是假名，不可说一切俱无。此申明第三句，亦为是假名也。离有无二边故，名为中道。执实有者，是执一边；执空无者，亦是执一边。今既破有，即不偏向有的一边；复说空是假名，即不偏向无的一边。今远离有无二边，所以名为中道。</p>
<p>此偈，吉藏疏，徒乱人意。据《释论》云：“众因缘生法，我说即是空。”旧说此是龙树引《华首经》。余谓此乃龙树说也。大乘经皆伪托，不可以《华首》有此文，遂证为佛说。何以故？设问也。众缘具足和合而物生。是物属众因缘，故无自性。是物，指上众缘和合所生之物。既由众缘和合所生，故当以是物属于众因缘，而不可说是物有实自体。无自性，故空。以上解偈首语。空亦复空。虽说因缘所生法是空无，而亦不可横执诸法定是空无，故曰空亦复空。但为引导众生故，以假名说。以上解亦为是假名。离有无二边故，名为中道。注意。是法无性故，是法，谓众缘所生法。无性，省文，应云无自性。不得言有。无自性故，即是空。何可说为有？亦无空故，空亦假名耳。不得言无。空亦复空，故不得言无。综前所说，盖于众缘所生法而得正观，不堕有无二种边见，所以为中道。若法有性相，则不待众缘而有。此中性相二字，是复词，并作体字释。有性相，犹云有实自体。诸法若有实自体，即是各各独立，各各固定的物，何至待众缘而生乎？若不待众缘，则无法。若求有不待众缘而生之法，则无有此法。易言之，未曾有一法不从因缘生者。是故无有不空法。既无有一法不从因缘生，而因缘所生法即是空。故曰无有不空法。以上皆引《释论》《观四谛品》之文。据上引论文，初释因缘所生法即是空。次释空亦复空，但以假名说。后释离有无二边，名为中道。最后断言，未曾有一法不从因缘生，是故无有不空法。则其结论仍归本偈首，因缘所生法即是空而已。</p>
<p>《中论》一书，龙树宗《大般若经》而作。虽以《大经》为宗主，而大经六百卷广博至极，不可测其涯际。龙树会通无量义，裁断由己，确是伟大创作。大空学派之主要经典，盖以《中论》为最。其立说之体系弘大严密，实以空义为灵枢。处中而握内外交通之机要，曰枢。灵者，灵活，赞词。《论》云：“以有空义故，一切法得成。若无空义者，一切则不成。此中切字下、则字上，伏一“法”字。以有空义故，一切世间、出世间法，皆悉成就。若无空义，则皆不成就。”以上见《中论》《观四谛品》。据上所引文，可见空义是大空学说之枢要。空义，为一切法所待之而成，故曰枢要。而学者每兴难，云何一切法待空义始成乎？余据《论》酬之曰：汝若不信空义，即是不信因缘法；《论》云：“因缘所生法即是空。”故空义是在因缘法上说。若不信空义，即是不信因缘法。汝若不信因缘法，将计诸法有定性乎？计，犹猜度也。定性之性字，作体字释。有定性者，谓诸法是各各独立、各各固定的实物。龙树有言：“若诸法有定性，则世间种种相，相者，相状。天、人、畜生、万物，皆应不生不灭、常住不坏。何以故？有实性不可变异故。而现见万物各有变异相，相字，同上。生灭变易，是故不应有定性。”见《中论》《观四谛品》。龙树此段话说得明明白白，汝若不信空义即是不信因缘法。不信因缘法，将臆想万物各有定性，都是不生不灭、常住不坏，而事实上确不是如此。现见万物各有变异相，生灭变易。故知万物从众缘生，所以无定性，应说是空。惟以空义故，乃有一切法。若无空义，则宇宙恒是不生不灭，一切法何由成？中论之旨，揭然昭明。汝复何疑。</p>
<p>复次，论复有言：“若人见一切法从众缘生，是人则能见佛、法身。”此亦《观四谛品》文也。见佛、法身，是两义。学佛者期于真正了解佛氏之道，故曰见佛。法身，俟后解。云何见缘生法则见法身？众缘所生法，省云缘生法。因缘所生法，省云因缘法。二辞稍异，其义实同。余以为，龙树集《大般若经》，《大般若》六百卷，决非出自一人或少数人之手，更非一时之作。盖龙树集成之。复括综《大经》纲要，成《中观》论。纲者，纲领。要者，精要。《中观论》省称《中论》。闵小有之莫悟，小有谓小乘中谈有者。救小空之未宏。小空谓小乘中谈空者。其创开大乘学，唯以发明实相为宗主。所以超小宗、冠百家，而深穷万法源底。源底，见《胜鬘经》，解在前文。此其独到处也。小有诸师谈缘生，祇明一切法相之互相依缘而有，法相，犹云现象。而不复穷源。譬如小孩祇见众沤相，而不知有大海水为众沤之源，已说在前。此小有之学失于浅也。龙树之论则不然，其言见一切法从众缘生，则见法身。是其本旨，在乎观缘生而彻了诸法实性，实性，犹云实体。故无不穷源之过。</p>
<p>问“云何见一切法从众缘生则见法身？愿闻其义。”答：欲解汝疑，且先释名。此中一切法者，乃心物诸行之总称。他处言诸法或万法，皆仿此。行者，迁流义。心物都是迁流不住，故名为行。诸行都无实自体，故亦名法相。法相之相字，是相状义。法相，犹云现象。法相之名，是对法性而立。</p>
<p>有问：“法相一名，是心物之通称。考诸经籍，诚然。但我有疑者，物固有相状，心岂有相状乎？”答：汝心炯然自明自觉，明觉即其相状也。汝若执定一类型，专以可目睹手摸者为有相状，则汝所得察于万有者不亦太少乎？</p>
<p>法身，亦名法性，身，犹体也。此中性字，亦作体字释。犹云万法实体。《中论》《观涅槃品》曰：诸法实相此相字，作体字释。与法相之相字不同。亦名如、如者，常如其性故，即不变之谓。譬如金遇火炼，其性终不改。玄奘始译曰真如，不单用一如字。古译亦间用如如二字。法性、见上。实际、犹云真实。涅槃，涅槃者，寂灭义。此据《中论》而言也。《涅槃经》则后来大有之徒当有增益。其取义稍别，不似中论特彰寂灭。《观涅槃品》仅举此五名。如至涅槃为四，合实相一名计之，则有五。而实不止五名，其别名尚多也。法身一名，《观涅槃品》未列。（法身对法相而言，则亦名法性。）</p>
<p>佛典名词太繁。读者若于一切名词不求确解，不辨其有异名而同实者，将无往不混乱，而其学说之条理、体系与义蕴，皆无从寻究矣。</p>
<p>释名已竟。今应说，云何见一切法从众缘生，则见法性？余初以为，此中有一根本义，即性相可分而实不二是也。性者，法性之省称，谓一切法实体。相者，法相之省称，即一切法之大共名。易言之，一切法通名法相。性、相不得不分说，而不可破作两重世界。从来哲学家谈实体与现象，恒破析为二。实体，犹此言法性。现象，犹此言法相。实体是真实，现象是变异；实体是无对，现象是有对。如此破析，截然不可会合。其实，真实自身即是变异，譬如大海水完全变成起灭不住的众沤。变异自身即是真实。譬如每一个沤相其自身都是大海水。有对即是无对，譬如于万沤而见一水，则有对即无对也。无对即是有对。不可离有对而求无对。宇宙浑然太一。浑然者，不可分之貌。太一之一，是大全义，非算数之一。学者各以意计破析，余未知其可也。意识猜度曰意计，此词本佛籍。余初研佛学，从大有之唯识论入手。核其性、相之论，则真如是法性，而说为不生不灭法；现行是法相，而说为生灭法。现行即诸识之别名。唯识论，以识统一切物，灿然万象显现。故识亦名现行。现行一词虽有多释，今取显现一义。生灭法与不生不灭法，截然分作两重世界互不相涉。余深不谓然，返而自由参究，忽悟体用不二，犹未敢遽持此意以立论。中间上探大空之学，留意乎《中论》，读至《观四谛品》云“见一切法从众缘生则见法身”，乃喟然曰：性相不二之理，龙树其早发之欤。否则，何能见一切法便见法性乎？性，犹体也。相，犹用也。余初自信颇得龙树意，未几，详玩《中论》，乃知生灭法与不生不灭法之分别，大空学派早已如此。盖沿小乘分别有为法与无为法之遗说，而承之不改。大空本未变易出世法根柢，其所趣求者自是不生不灭的实性，决不会有性相不二之解悟。余初读《中论》时，盖以自己所见曲解《中论》。后乃自知错误，重玩《中论》，始得其破相之密意。《论》云“见一切法从众缘生则见法身”，引在前文。其吃紧处，在“从众缘生”四字。缘生者，空义也。《中论》发明空义深远至极。今略举三义，用综其要。</p>
<p>一义。空者，空无。一切法从众缘生，本无有各各独立、各各固定的自性。自性，犹言自体。故说诸法本来空，无所有。此乃前文所谓破相以显性也。显，犹明也。</p>
<p>二义。空不碍有。龙树以缘生义，明诸法无定性，即是空。无定性一词，若以今俗语译之，当云，一切物都没有各各固定的自体。物无定性，即是空。佛家绝不以此种理论为不合逻辑。惟由空义乃得成立一切物皆有，故曰空不碍有。龙树以为，反对空义，即是反对缘生义。既反对缘生义，将有大过。万物无因缘，即无由生，不生即无灭。不生不灭是无有为法，非大过而何？故反空者反缘生，终于灭有。观空者见缘生，并不拒万有。承认万物从众缘生，即繁然万有，毋可拒绝也。此龙树以缘生义与空义结合为一之深意也。参考中论观四谛品。有问：“空不碍有，与老氏有生于无之论，亦可通否？”答：佛老二家根柢截然不同，未可掍也。</p>
<p>已说二义，今当进入第三义。第三义明法性空，亦云性空。今且不直谈第三义，而先说前二义皆所以会入第三义之故。</p>
<p>初一义中，说诸法从众缘生，无定性故，毕竟空。所以破除法相，庶几悟入法性耳。法相，犹云现象。法性，犹云万法实体。《观法品》有曰：“诸法未入实相时，各各分别观皆无有实，但众缘合，故有。”见《中论》第十八品，诸法云云者，言吾人未悟时，对于诸法祇迷执为各各独立、各各固定的实物。因此不能于诸法而悟入实相。故云诸法未入实相时也。（实相，即法性之别名。）当此之时未悟而求悟，祇有运用分析术，将诸法各各分别观察，便见诸法皆无有实，但众缘会合，才有法相现起耳。结语云：“但众缘合，故有。”正明其虽有而非实。诸法不实故，应说诸法本来空。法相破除，法性实相便显。显者，显现。法性实相二名，今连合，作复词用。譬如云雾消去，虚空相便现也。此中相字，犹俗言相貌。故《论》云“见一切法从众缘生则见法身”者，盖言见缘生即见诸法毕竟空。法相已破除，法身便显耳。此由第一义会入第三义。</p>
<p>第二义，明空不碍有。如何会入第三义？第三义，是性空义。二义中仍许一切法皆有，如何会入第三？不得无疑问。今略言二故：初义，明因缘法是空。恐闻者堕空见，妄计一切都空。堕，犹陷也。若云一切皆空，即法性亦空。此许有之故一也。法相无定性，故说是空。然空之为言，所以破人之迷执。法相虽非实有，但世间极成故，世间共认为实有，曰极成。不可说无。且有世间法故，方有出世间法。世间法不成，出世间法亦不得成。《中论》力持此说，可参考。此许有之故二也。如上二故，所以第二义明空不碍有，以此会入第三义。若无第二义，将堕一切都空之邪见，尚有法性可说乎？</p>
<p>已说前之二义会入后三义，今当正谈第三义。第三义者，直明法性寂灭。寂者，寂静。灭者，诸惑灭尽。无为、无造、无生、如如不动、如如者，形容词。言其无变易也。以上皆见《大般若经》。无形无象、虽无形象而不是空无。睹闻所不及、思惟亦不可，故名性空。性字，作体字释。《中论》《观如来品》云：“如是性空中，思惟亦不可。”如来者，无所从来之谓，本为法性之别称。然通常亦以如来为释迦氏之号，则以释迦能完成本性之德用，故推本以称之耳。</p>
<p>《中论》谈实相寂灭，不受诸见，亦甚有理趣。实相者，法性之别名。《观法品》曰：“此中无法可取可舍故，名寂灭相。”相，犹体也。此中云云者，犹云谈到实相这里，你若起执着之见，把他当作实有的物事来想，好像是可以取得的东西，你便错误。实相不是一件物事，如何可取得？你若以无可取遂不信万法有实相，即便舍弃之，而不复穷究他，这又是一种执着之见，祇变换方向而已。实相法尔自存，（法尔，犹云自然。）不由你信之而始有，亦不由你弃之而便无。不信而取之，是汝自迷，何可取着他？你不信而舍之，亦是你自迷，何可舍弃他？此言学人横生取舍，毕竟于实相无干犯。实相不受你的干犯。譬如云雾四塞而于虚空无干犯，此实相所以恒寂灭也。恒字注意。不受诸见者，举例而言。人生日用之中，恒于一切物，起有、无、常、断诸见。或时求一物不得则以为无，求之而得则以为有。仰视天，俯视地，则以为常住。伐木为薪，灰烬无余，则计为断灭。久之，则有、无、常、断诸见，遂形成为析别事物之范畴。因果、同异等等皆可准知。故夫学人谈万法实相，亦本其析物之范畴应用于此，或计万法有实相，或反之而以为无。言无者固是邪见，实相所不受。若计有者虽异邪见，却亦妄增有见。所以者何？实相本不无，何须更起有见，此亦实相所不受。或计万物有断灭，实相应随物断灭，是名断见。或说万物有生灭，而万物实相毕竟恒常。是名常见。今以常、断二见比较。断见之论既承认万物有实相，则不可说实相随物断灭。实相与一一物相，应有辨故。问：“断见诚迷妄，常见当不妄，佛说涅槃具常德故。”涅槃，亦实相之别名。见前。答：实相法尔无断，不容于彼更起常见。彼，谓实相。更起常见，是谓增益见，实相复不受。增益见者，譬如见白色，默然亲证，（亲证者，见与白色浑然为一，不作是白非白等解。）是为默识之境。若复于白色上，更起一种分别，此是白，非青黄等。是时即已参加主观成份，如记忆与追求等等作用于白色上，是为增益见。吾人若于万法实相作有或无之想，作常或断之想，都是以日常接触实物时之所谓有无常断等见，增加于实相上，故谓之增益见。余于此处，融会《中论》《观涅槃》、《观法》、《观如来》等品而为说。《涅槃品》本以实相寂灭，不受六十二种邪见，对当时外道流行之论，予以破斥。今不用其文，聊举有无常断四见为例，以见其旨。</p>
<p>《法华经》曰：“究竟涅槃常寂灭相，终归于空。”此中相字，作体字释。言涅槃自体是寂灭的，前云无为、无造、无生、无形无象是也。空之为言，虽不谓是空无，然无为、无生，其异于虚空者，亦无几何。此其所以不受诸见，不受一切戏论也。</p>
<p>上来谈空义有三。般若宗之学说体系与其骨髓，可由此而窥见。今当略评于后。</p>
<p>一、《释迦》氏出家学道，首动厌离世间之想。厌离，本《阿含经》。释在前。此与厌世思想迥别。厌世者祇是颓废而已。厌离则脱然超悟，有粉碎虚空、平沉大地之雄力。然佛法之末流，究不足语此。龙树创辟大空学派于释迦没后六百年，其在学术思想方面之开展，固已超过释迦甚远。然犹奉释迦为大祖者，盖其人生思想尚秉释迦出世主旨，师承有自，弗忘其朔耳。龙树毕竟是出世思想，此须认定。</p>
<p>二、龙树首以缘生论开演空义。心物诸行皆待众缘而生，曰缘生。亦可云，诸行互相为缘而生，曰缘生。缘生之可以说为空者，以万法从众缘生，都无有实自体故也。万法，亦心物诸行之总称。殊不知龙树之说仍有二过：一、不探万法真源。二、不可以万法无自体，便说为空。今先谈第一过。缘生论者从万法互相关联处着眼，遂说万法是从众缘生。此乃祇窥表面，不究万法真源。譬如愚人临海岸，睹众沤翻腾不息，便谓众沤是由彼此互相推动而起，其所见祇及此。实则众沤各各皆以大海水为其本身，易言之，大海水是众沤真源。而愚人终不深究乎是。缘生论者确不穷源，余在前文已说过。龙树之旨，虽欲以缘生明法相毕竟空，庶几悟入实相。与小乘不穷源者，似未可并论。然复须知，因缘法是生灭法，实相是不生不灭法。两方互相异，为截然不可沟通之两重世界。《中论》《观法品》云：“诸法实相者，无生亦无灭。”按诸法实相，犹言万法之实体。彼以不生不灭法，说为生灭法之实相，是乃名实不相应。彼者，谓龙树。故知龙树谈缘生，毕竟不探万法真源，其过不可掩也。不生不灭法，何可说为生灭法之实相？而佛氏不悟者，因出世法自当要求不生不灭的实相。虽理论上不可通，而彼亦不计也。</p>
<p>二、缘生法即是空，此说余亦未敢苟同。余以为性、相本不二，性，犹体也。相，犹用也。繁然万殊的法相都是大用流行之过程。若祇从万殊处着眼，不穷法相之源，尽可说一切法都是互相为缘而生，无有实自体，皆是空。哲学家持关系论者，与佛家缘生论亦相近。三十余年前，罗素来吾国讲演，余稍闻其绪论，颇觉其宇宙观未免太空洞、无生命。若乃睹一切法，都无有各各独立的实自体，亦云无固定性。而更深入观察一切法之内缊，将见一切法虽繁然万殊，而实为变动不居、流行不息、故故都捐、新新而起、“大生”、“广生”、大有无尽之浑然全体。若乃二字至此作一长句。捐，犹舍去。大生、广生，均见《易大传》，大有者，《易经》有《大有》一卦，赞宇宙万象之盛也。大空诸师见不及此，乃说一切法从众缘生，无自体，即是空。此乃于一切法，观其表而莫察其缊，睹其分殊而不悟大全。其空义失所据也。</p>
<p>龙树说诸法从众缘生，即是空。而复虑及，将有一切都空之过，故又曰，空亦假说。其持论之巧，即在以空义与缘生义结合为一。由此大张其说，正由空义得以成有。说见前文。然而龙树之失，终有不可掩者。大空之学毕竟以空为主旨。《大般若经》有偈云：“一切有为法，如梦、幻、泡、影，如露亦如电，应作如是观。”有为法即心物诸行，以从众缘而生，故名有为法。此偈，明缘生法虽有而不实，祇如梦、幻、泡、影、露、电等之有耳。龙树承之，故说缘生法即是空。其宗主在《大经》确然彰着也。后来大有犹承龙树，亦皆以依他起法为幻有。他，谓缘。起，犹生也。诸法依众缘而起，故名依他起法，与言缘生法同义。幻有者，虽有而不实，故说为幻有。譬如幻术家变现某种物，本无实物，但幻现耳。缘生法不实，故取幻为譬。然则龙树虽云空不碍有，而彼所谓有者，乃如幻而不实。余不知幻有与空二词含义，有几许区别也。余以为宇宙万化、万变、万物、万事，真真实实、活活跃跃，宏富无竭。人道尽心之能，用物之富，盛显其位天地、育万物之鸿业。圣人所以赞大有，而不以有为幻也。位天地云云，见《中庸》。裁成天地之化育，使天地交泰，谓之位，万物真正平等互助，达乎天下为公，群龙无首之盛，乃遂其育。幻有之论，悖自然之理，废斯人之能，不得不就正于吾儒。</p>
<p>《中论》云：“见一切法从众缘生则见法身。”法身，即法性之别名。见缘生者，见一切法相皆空也。法相既空，则法性当然是空。《大般若经》说真如、无为法，真如、无为法，皆法性之别名。无生、无造，如焰、如梦。焰者，崇山之下有大泽，朝阳初出，泽中湿气上浮，俗称阳焰，本非水也。鹿远望之以为水，奔而求饮。《中论》说实相寂灭。实相，亦法性别名。由见法相空故，进而观法性，必见性空。相空则性自贫乏，不待言也。详玩大空之学，难免性、相都空之过。纵云其用意在破除执着，而一往破尽，还是着空之见。佛书中用执字，有时连“着”字用，有时单用着字。着，犹执也。余以为性、相问题，确是哲学上从来难获解决之根本问题。佛家言性相，犹余言体用。大有对此问题之解决，自昔服膺者众矣，余总觉其种种支离破碎。大空深远，而近于性、相皆空，余更难印可。平生游乎佛家两大之间，两大者，大空、大有也。卒归乎自由参究。远取诸物，近取诸身，积测日久，忽然悟得体用不二。自是触发《大易》之蕴，乃知先圣早发之于古代。从此研易以及《春秋》、《礼》、《乐》诸经，遗义偶存者。沛然有六通四辟、小大精粗，其运无乎不在之乐。余之学自此有主而不可移矣。于宇宙论中，悟得体用不二。而推之人生论，则天人为一。（天，谓本体，非天帝也。克就吾人而言，则天者乃吾人之真性，不是超越吾人而独在也。故天人本来是一。）无宗教之迷，无离群、遗世、绝物等等过失。亦不至沦溺于物欲而丧其灵性生活，人生终不昧其性故。推之治化论，则道器为一。（器，谓物理世界。道者，万物之本体，故道器不二。）裁成天地，曲成万物，所以发皇器界（器界一词，借用佛典。）即所以恢弘大道也。然或知器而不究其原，人生将唯以嗜欲利便之发舒为务，而忽视知性、存性之学。则庄生所为呵惠子逐万物而不返也。（不返，谓不返求诸道。）夫惟知道器为一，不舍器而求道，亦不至睹器而昧于其原。如此方是本末不遗。然今之言学术者，难与语斯义矣。</p>
<p>《易》《大传》曰：“显诸仁藏诸用。”一言而发体用不二之缊，深远极矣！显仁者何？生生不息谓之仁，此太极之功用也。太极，即宇宙本体之名。同县先儒万澍辰《周易变通解》曰：“天道以仁为用者也。”按天道者，本体之名，不可误解为天帝。通常以仁为心之德。此中仁字，却是广义。宇宙万象浑是生生不息真机流行，即此名之为仁，此仁即是太极之功用也。显者，显著。言此生生不息的功用，即是太极显著，所谓即体即用。藏用者何？用，即上文所言生生不息的仁。藏者，明太极非离其功用而独在。太极，即实体之名。下文便直用实体一词。此义直是难说，祇好举喻以明之。在宇宙论中谈体用。体，即实体之省词。用者，功用，即心物万象之目。目，犹名也。体用二名，相待而立。假如说，有体而无用，则体便空洞无所有。若尔，体之名何从立？假如说，有用而无体，则用乃无原而凭空突现。如木无根而生，如水无源而流。高空无可立基，而楼阁千万重，居然建筑。宇宙间那有此等怪事。应知，无体则用之名亦无由立。余尝言，体用可分而实不二。此从近取诸身、远取诸物，积测积验而后得之，非逞臆妄说也。有问：“前用根源等譬喻似不切合，根与干有别，源与流有别故。”答曰：因明学言，凡喻，祇取少分相似，不可求其全似。用必有体，譬如木必有根、水必有源、建筑必有基地，却有些子相似处。余在本论与《原儒》中谈体用，常举大海水与众沤喻。以大海水比喻实体，以众沤比喻功用。实体变成生生不息的无量功用，譬如大海水变成腾跃不住的众沤。于此可悟即体即用之理。无量功用皆以实体为其自身，或问：“功用从实体生，不即是实体。”吾呵曰：“汝心中有造物主在！”彼忽有省。《易》曰，变动不居，通心物两方而言也。心，是实体之功用，是变动不居；物，亦是实体之功用，是变动不居。心物祇是功用之两方面，不可破析为二。功用之变动不居，时时舍故趋新无有穷竭者，则以一切功用之自身即是实体故耳。譬如众沤各各以大海水为其自身。甲沤的自身是大海水，乙沤的自身亦是大海水，乃至无量数的沤皆然。由此可悟即用即体之理。即用即体者，谓功用即是实体，如众沤自身即是大海水也。故体用不二义，惟大海水与众沤之喻，较为切近。可以引人悟入正理，庶几改正从来谈宇宙论或本体论者之种种迷谬。余每不惮辞费而重复言之，诚有以也。余读易至显仁藏用处，深感一“藏”字下得奇妙。“藏”之为言，明示实体不是在其功用之外，故曰藏诸用也。藏字，祇是形容体用不二，不可误解为以此藏于彼中。体用那有彼此？此处切忌以日常习见的物件作比拟，智者思之。</p>
<p>有问：“大空之学一切扫荡，人生脱然离系，是乃人类智慧之特殊异彩。未可薄也。”答曰：至人履大变、辅万物、而无己私，则何系之有？岂劳扫荡一切乎。</p>
<p>有问：“公之论，将大用说为心物两方面。大者，赞词。用者，功用之简称。易言之，心物皆用也。如何又别说实体？”答曰：汝未了体用不二义。且为汝先谈用。夫用者，变化之称。变无独起，决定有对，故说大用流行，法尔有心物两方面。法尔，犹自然也。世之谈唯心者，毕竟无可否认物，祇欲将物质说为心之副产物耳。世之谈唯物者，毕竟无可否认心，祇欲将精神说为物之副产物耳。余宗《大易》乾坤之义，说心物是大用之两方面，不是两体。此两方面元是生生不已、变动无竭之大流。从其性质不单纯，说为心物两方面；从其刹那刹那、舍故生新、无断绝、无停滞，说为大流。用之为用，略说如是。</p>
<p>云何说实体？大用者，本心物万象之通称。心物万象不是凭空发现，定有实体。但所谓实体不是高出乎心物万象之上，不是潜隐乎心物万象背后，当知实体即是心物万象的自身。譬如大海水是无量众沤的自身。众沤，比喻心物万象。大海水，比喻实体。求实体于心物万象之外，如一元唯心论者说有绝对精神，是乃变相之上帝。不可许也。反对唯心而别成唯物之论者，则以物质为宇宙基源。殊不知物质元是现象或功用，何可当作基源。此乃无体之论，余亦不敢苟同。夫肯定万象而不承认其有实体，是视宇宙如浮云无源底，断然未有此理。源底，见《胜鬘经》，引释在前。此中宇宙为心物万象之通称。求实体于万象之外，则是先民宗教感情遗习，不可不舍去。体用不二之义，是余所仰观于天，俯察于地，远取诸物，近取诸身，积测日久，更上稽之《大易》，深玩圣言，而后敢定。非敢率尔轻自信也。</p>
<p>悟得体用不二，则体上无多话说，唯有从大用流行处即宇宙万象。推显至隐而已。从其显著可察者，推至深细幽奥而难穷者，是为推显至隐。隐有二义：一、深细名隐。如物理世界之深细而未发明者当无尽，心作用亦然。二、幽奥名隐。如实体不是离宇宙万象而独在。此理幽奥能悟者鲜矣。全体变成大用，全体亦实体之称。实体是大全的故为此名。体变成用，譬如大海水变成众沤。用上发见日新，即是体上开辟无尽。显微无间，表里不二故也。显与表，谓用。微与里，谓实体。此处言微者，是幽奥义。</p>
<p>附识：现象与功用二名，其称虽异，其实一也。从其变动不居而言，则名功用；从其变动不居，宛然有相状昭著而言，则名现象。宛然，形容词。言虽有相状而不固定也。故曰名异而实同也。功用、现象二名，屡见《原儒》中而未注。颇有问者，今注于此。</p>
<p>研宇宙论者，体用不二义须认定。执现象之一方为基源，如一元唯心、一元唯物二宗。实堕于无体之论。中学罕有此类思想。明儒唐凝庵颇倡唯物之论。刘蕺山黄宗羲师弟名宗王阳明，而实承凝庵之绪。三百年来理学式微，故莫有注意者。惟秦汉以来，孔子《易》学之统被篡于田何。儒者谈宇宙之原，鲜不夹杂天帝，此专制之毒也。</p>
<p>克就大用而言，注意克就二字。辟，是健动、升进、开发之势，所谓精神是也。翕，是凝敛、摄聚，而有趋于固闭之势，所谓物质是也。翕便分化，物成万殊。辟则浑一，遍运乎一切物质中，无定在而无不在。此中一者，无可分剖之谓，非算数之一。大用有此两方面，所以相反相成，此乃法尔道理也。法尔道理，见佛典。穷理到极处，不可更问其所由来，法尔如是而已。老子云“道法自然”，亦此旨。</p>
<p>佛家大空诸哲盛宣空义，宣者，阐明之也。与中土儒宗变经极端相反，此其人生观根本不同也。《易经》亦称《变经》，以其阐明万变、万化、万物、万事之原理故。佛家思想毕竟反人生，悍然逆遏宇宙“大生”、“广生”之洪流，而无所系恋、无有恐怖。盖自释迦唱缘生之论，释迦说，人由无明等十二种缘而生。详在《阿含》、《缘起》等经。顺流则沉沦生死，顺无明等缘而流转，即沦没于生死海。逆之则还归于灭。不随顺无明等缘流转，谓之逆。此大小乘所同本也。然小乘灰身灭智，自了生死，犹不足道。及龙树菩萨崛兴，戒小乘之自了，开大乘之鸿基，誓愿度脱穷未来际一切众生。穷，犹尽也。言由现在以往，极于未来之未来，尽其边际，所有一切众生皆度脱之也。度者，救度。脱，谓脱离生死海。故说贪、嗔、痴即是菩提，菩提者，正觉义。贪、嗔、痴是众惑之本，万恶之原，谓之三毒。然三毒本无根，变贪为无贪、变嗔为无嗔、变痴为无痴，即是正觉也。世间即是涅槃。此义见《中论》《观涅槃品》及《观法品》。清季学人误解此义，以为大空之学并非出世法。盖读经论而不求真解，余于此中不及辨。有一众生不成佛，我终不入涅槃。此其伟大愿力，将与无穷无尽之众生为缘。绝不因众生之难度而隳其愿、馁其气。此与圣人裁成天地、辅相万物之大智大德，虽亦相似。而圣人精神注在现实世界，大空之道是欲拔众生出生死海，究为出世之教。佛家虽富于哲学思想，毕竟是宗教。儒佛不同涂，毋待论也。龙树演空义，欲导万类归于澄然寂灭，毁宇宙，反人生，人每不信大乘之道是如此。其实大空创明无住涅槃者，正因永劫不舍世间、不舍众生之故。其本旨终在度众生出生死海也。群经皆以寂灭言涅槃。《中论》亦然。寂灭是何义？《中论》本已说明，而其旨微、其辞简，恐能解者少耳。《涅槃经》偈云：“诸行无常，是生灭法，生灭灭已，寂灭为乐。”此偈甚分明，而学人莫求真解。余欲别为详释，此中不便牵涉太广。大悲、无我，为众生苦而兴大悲。以其本无小我之见，故有众生同体之感耳。大雄无畏。虽其法难以为训，要是人类在悠远无尽、复杂无穷、险恶污秽无量种种不可形容之伟大环境中生活，自然别有一种超出世间之奇慧发生。观察万物都无固定性，说为空。遂有抗拒造化，消灭宇宙之强勇与大愿。造化，谓宇宙间生生化化之大力。佛氏独与之反抗。以此引导群伦，相与共济，浩然直前，无怖无馁。此不谓为人类智慧之特放异彩，不得也。一般人常在憧扰中，若肯服膺空义，服膺，谓常持之于心胸之间，不肯放失也。便翻然有省。尘劳顿息于清晨，人心能空去杂染，譬如早晨清明，尘劳自息。迷妄莫逃于睿照。杂染空，则睿照显。一切潜伏之迷妄余习，照之明则皆不容隐匿也。悟已往之不救，知来者犹可追。非独不敢造恶业于人间，而成仁取义之勇，自浩然不容已矣。</p>
<p>圣人刚健以尽生之道，成己成物，而发扬物我同体之德性。吾儒言圣人有二例：其一，专指孔子。其二，立人道之标准，使人知所向也。此中言圣人，属第二例。刚健，所以治己之私意私欲与偷惰等恶习，非以强力服人之谓。强力服人是暴也，非刚健也。总之，刚健是以强修身，不是以强服人。又可曰，刚健以强力进德修业，不刚健则无以成己成物、无以弘扩其德性，即失其所由生，失其物我同体之真也。愚人颠倒以害其生之理，颠倒，见佛典。此词以训诂言，祇是失去正觉之谓。然其义旨深微，非于人生有真切体验者，终不明了此词之含义也。愚人，不是指无才智之人而言。如历史上，凡有大才力造作滔天大恶业者，以慧眼观皆是愚人。秦桧有智，决不卖国负万世罪名。岳王流芳千古，乃真智也。尧舜圣智，故坦然开四门，与天下相见。吕政不智，故以为民可愚之。举此一二例，可概其余。人皆禀正理而生。既生则为形骸所役，习于颠倒，故损害其生之正理也。世界为火宅而不悟。人皆颠倒，彼此相猜相害。甚至强者以权谋与威势，侵欺大多数弱者。老子叹万物为刍狗，佛氏悲世界为火宅，非颠倒不至是也。</p>
<p>佛氏哀众生迷乱，故欲逆遏生生之大流，变世间为无何有之乡，寂灭之野。此与吾儒虽异道，譬犹水火相灭，亦相生也。以大乘菩萨度脱众生与抗拒造化之弘愿与强力，能用之于裁成天地、辅相万物，此中万物，谓全人类。圣道，期于全人类互相辅相而已，无有为首而宰制众庶者。岂不盛哉！岂不盛哉！佛法与厌世思想绝不同，古今颓废之徒鲜不作厌世想，晚周道家之宏深，犹未能免是。唐以后人，尊道家与儒佛鼎峙，此不学之过也。余平生甚爱陶渊明诗，渊明厌世思想亦浓厚。余取其冲旷、闲适、自然，其近于颓废处，则引为痛戒。</p>
<p>附识一：客有问曰：“先生说，大空之学主张消灭宇宙，恐非龙树诸哲本旨也。”答曰：学者须深心、细心寻究佛家学说之全整的体系，先疏析条理而后综会其旨归，方信余不是曲为之说。但此问题太大，若作专论则非暮年精力所可能。颇想将范围缩到极小，谨于取材，写一札记。此时亦复无暇。不得已而释贤者之疑，姑举《涅槃》偈“诸行无常，是生灭法。生灭灭已”云云。案诸行即心物之通称。心是前念刚灭，后念即生；物亦时时前者灭，后者生。故佛家将心物说名生灭法。世间所谓宇宙万象，实即佛氏所云生灭法也。偈云“生灭灭已”，生灭法，亦省称生灭。佛典可考。已，犹俗云了。生灭灭已，犹云生灭法灭了也。不作宇宙万象消灭解，将如何解？余固知笃信佛法者，必将以为生灭灭已，是佛氏悲愍一般人对于生灭法起迷执。故大破其执耳，并不是说生灭法可灭。殊不知，破执祇当破其迷情，何必说生灭灭已。一往破尽，终是沉空。宇宙人生悉作空观，如何不是反人生、毁宇宙？余深玩孔门惟说思诚、立诚，这一诚字义蕴无穷尽。诚者，真实义。宇宙万象真实不虚，人生真实不虚，于此思入，于此立定，则任何邪妄无从起矣。何空之有？余亦非反对佛法者，大空之学余不独早年好之，今犹未尝舍。般若家观宇宙，空空寂寂，脱然离系。吾儒观宇宙，生生活跃，充然大有，《易》曰“大生”、“广生”。又曰“生生之谓易”。又曰“变动不居”。不居，则困于形容，祇好强说活跃。充然者，丰富貌。无滞无尽。余确信观空，须归于思诚、立诚。</p>
<p>附识二：客有问余“似不以玄奘介绍大有为然者”。答曰：否，否。大有之学，长处确甚多。此中不便牵涉太广，故未论及。玄奘专力介绍大有，其故有三：一者、般若家大典，罗什已有移译，中土学人久闻空义。二者、玄奘西游正是大有学派方盛之时。三者、中土百家学术皆源出《大易》，从来无有遏绝生化之思想。玄奘毕竟有中国人根性在，所以与大有之说易接近。赖耶中种子是生生不息的，无着、世亲之学说体系，其主干在缘起论，而缘起论之主干，则在以实种子为因缘，反空成有之根据在此。奘、基所以独契欤！</p>
<p>然玄奘晚年独深契《大经》，则其境界已高，固非大有之学可得而拘也。</p>
<p>万物都无定性，无有固定的自体，谓之无定性。圣人与般若家皆见到。《易大传》曰：“神无方而易无体。”又曰：“阴阳不测之谓神。”故神者，言阴阳相反而成变也。无方，谓无方所。无体，谓无形体。此言万物本无定性，祇变化不测已耳。无方无体，即万物皆无定性之谓。般若家所见亦同。然圣人以物无定性，而见夫生动活跃，一切真实。此体用不二之义，所以早发于《大易》也。般若家以物无定性便谓如幻如化，此性相皆空之论，所以独倡于《般若》也。《大般若经》。般若家承释迦之出世思想，遂欲抗拒“大生”、“广生”之洪流，而于万法性相作幻化观，此乃思想界之变态发展。《中庸》所谓智者过之，难以为训。大哉易也，斯其至矣。此中变态一词，通常用之，即精神失其正常之谓。今用此词，确不如是，祇谓反人生、毁宇宙之思想，未免过畸耳。</p>
<p>本章至此，已当结束。今次应克就法、相物和心通称法、相。而加以申论。略分二章，曰成物、曰明心，以次述焉。</p>
<p>第四章　成物</p>
<p>余回忆弱冠以前，曾有一度登高，睹宇宙万象森然，顿起无量惊奇之感。自是以后，常有物质宇宙何由成之一大疑问在，而无法解答。后来稍能读书，知识渐启，惟觉古今哲人与余同怀此疑问者殊不少。今总核其所作解答，大概可分两派：第一派，细分和集论。以后省称细分论。印度胜论说极微亦名细分，今采用此名。和集者，多数细分于一个处所，互相近附。（附者，言其若相亲也。）故谓之和。集者，多数细分虽互相和，而彼此仍互相隔离，不是混然为一，故谓之集。譬如众兵和合成阵。阵，整体也。实则众兵在整体中仍是各别，彼此间距离颇远。又如众树和合成林。林，整体也。实则众树在整体中，仍是各各别异，彼此间距离颇远。无量细分各别和集，而成万有不齐之众物。乃至万物互相和集，而成大整体，是为物质宇宙。细分论，自古代已有极微说、元子说。近世科学家关于元子电子之发明，其视古说，虽精粗相去大远，毕竟同为细分论。大辂始于椎轮。积累久而后益彰其美也。有问：“细分和合而成大物，则说和合可也。何为复言集乎？”答曰：凡言极微或元子电子者，虽说他们合成大物，（他们，谓极微或元子电子。下同。）却没有说他们是揉杂密结，如百味混成药丸，浑然不可分辨也。（却没有三字，一气贯下为句。）细分彼此之间毕竟有很大的距离，故应复言集。和集，恰似众兵成阵，众树成林。</p>
<p>全体论者，以为宇宙万象不是许多许多细分之和集，而是一大势力圆满无亏、周流无碍、德用无穷、一大二字，须注意。一者，无对义，非算数之一。大者，言其至大无外也。圆满者，言其能兴万化、起万变，为万德万理之所自出也。浩然油然，分化而成万殊的物事。浩然者，盛大貌。油然者，生动貌。譬如大海水分化而成无量众沤相。众沤相，比喻万物。万物虽形成各各别异相，而皆变动不居，本非各自独立的实物，故以众沤为喻。大海水比喻万物之实体，是为全体。实体无对，生生不息，而浑然大全，无有分畛。故以大海水为喻。全体是生生活跃，不是僵固的死体。故恒起分化，恒字，吃紧。无有不分化时，故言恒。《易》《大传》云“《坤》化成物”是也，其义当详于后。全体论之发明最早者，莫如中国之《大易》，至孔子而其理论益精审。</p>
<p>全体论者，以为宇宙万象不是凭空突起。凭空突起便是无中生有，断无此理。故说宇宙必有实体。譬如见众沤活跃，知其即是大海水。此成年人所能也，小孩则祇见众沤而不悟众沤本身即是大海水。小孩缺乏辨识力也。学人祇承认宇宙万象而不信有实体，其短识与小孩何异。</p>
<p>物质之最微小者是名细分，说见前。若从物质发展而言，至大之物始于微小。易着履霜坚冰之象，圣人言之夙矣。《坤卦》初爻曰：“履霜，坚冰至。”言行人履霜，便知坚冰将至。霜之为物甚微，及至坚冰，则始于微而终乃大矣。一切物之发展，皆由微小以至盛大。《易》《坤卦》初爻，阐明物理，至可玩也。细分祇是生生活跃、轻动至极之物。轻动一词，借用佛典。轻者，言其异乎重浊之物也。动者，言其动跃而不暂住也。《坤卦》初爻，象曰：“阴，始凝也。”此正说明细分本非固定的质碍物。《易》以坤或阴为质力之通称。《大传》有明文，说在《原儒》下卷。质力本来不二，但不妨分言之。虽复分言，毕竟不可作两种物事来猜想。此义辨明，方可了解“阴始凝也”一语。此处，阴，谓物质。须知所谓质者，本非固定的质，惟依翕凝的动势，说为质而已。凝之始，当是极轻微动跃之质点，《中庸》所谓小也。而从来学人有执细分是各各具有质碍性的许多小个体，如古代极微论者，说极微是团圆之体。近世亦有以元子电子为小颗粒者。则其与《大易》之创见相违不亦远乎！若知细分祇是轻微动跃之物，则可下一结论曰：细分不是各有固定的质碍性，亦决不是凭空幻现。以理推征，细分为全体分化所成，可断言也。实体亦称全体，以其完然大全，无有封畛，故称曰全体。</p>
<p>余以实体流行，翕辟成变，阐明心物万象。其概要已见《明变章》。今于此中，更将流行与翕辟诸词略加疏会，以防误解。疏析而融合之，曰疏会。如实体流行一语，或人以为由实体发生功用，是名流行。或人者，不举其名氏故。功用，犹云力用。彼意盖云，彼，谓或人。实体是独立的，功用是从实体发生出来的，故实体不即是功用。易言之，实体不即是流行。倘以此说为然，则实体乃与造物主不异，何可若是迷谬乎？</p>
<p>余说实体流行一语，本谓实体即此流行者是。注意。譬如大海水即此腾跃的众沤相是。相字，读相状之相。大海水，比喻实体。众沤相，比喻功用。盖以实体变成无量功用，宛然万象灿着，故以众沤相比喻之也。倘不悟此，将求实体于流行之外，是犹求大海水于腾跃的众沤之外。非甚愚不至此也。</p>
<p>翕辟云何？实体变成大用决不单纯，单，犹独也。纯者纯一，无相反也。定有翕辟两方面以相反而成变。翕，动而凝也；辟，动而升也。升，有多义，略言以二：曰开发、曰向上。凝者，为质为物。升者，为精为神。精神与物质，皆析言之，取行文之便耳。盖实体变成功用，即此功用之内部已有两端相反之几，遂起翕辟两方面之显著分化，几者，动之微。将由微而着也。万变自此不竭也。阴阳既分，遂兴万变，故无穷竭。夫翕，惟成物。物则形成各别，如世共见万物散殊是也。散者，凡物皆相离故。殊者，凡物皆相异故。辟，则以至精之运，至者，赞美词。精者，精神之省称。精神，可以说是一种特殊的力。然《大易》不谓之力，而称曰精神者，则以其力用至大不可测量，至妙困于形容，未可以力名之也。运，有二义：曰运行，曰运用。遍入一切物、遍包一切物，无定在而无所不在。是故物，分而滋多。精，则浑然不可分，浑然者，言不可剖析也。随物之散殊，而莫不遍运之。运，解见上。惠子所谓“大一”者，即指精神而目之也。目，犹名也。夫精神遍入一切物、遍包一切物，无定在而无所不在。有问：遍包云云何解？答曰：遍者普遍，包者包含。精神弥满大宇，散殊的一切物质，皆其所含摄。故云遍包。故物质世界虽貌若散殊，而实有至精之力用，遍运乎散殊的物质中为其统御。至精，解见上。物质界毕竟不是互相睽离，学者不可不深穷其缊也。就生物言，一个小动物实与大自然通为一体，并非孤生。一片青叶吸收阳光、空气、土壤等等，亦非离大自然而独营生活。就天文言，太空无量数诸天体，亦是互相维系而为整体，实非各各独立。此等事理，学者虽能言之，但祇就一切物之互相关联而说为整体耳。今之学者祇肯定有物质，而不承认有精神，则其所谓整体毕竟无生命。余诚迂钝，愿笃守先哲遗说。《大易》《乾卦》，首明六龙御天之义。六龙，干阳之象也。象，犹譬喻也。六龙者，《乾卦》六爻皆阳，故曰六龙。古代以龙为活动力甚强之物，故以干阳取譬于龙。（干，亦称阳，今以干阳为复词。）《易》以干阳为精神。姚信曰：“干称精。”（《隋志》有《九家易解》。集荀爽、京房、马融、郑玄，宋衷、虞翻、陆绩、姚信、翟子玄九家易说。据此，则姚信盖古易家巨子也。精者，精神之省词。《易》以干阳为精神，坤阴为物质。此乃古义，姚信述之耳。）余在本论，以辟为精神。余所谓辟，犹《易》之干阳也。御天者：御，谓统御；天，谓太空诸天体。此言干阳之力用统御乎诸天体也。余按言诸天，则万物皆含摄在内。“六龙御天”之云，盖谓干阳遍运乎散殊的物质之中而统御之云尔。干阳即精神之称。精神遍在散殊的一切物质中为其统御，犹心为吾身五官百体之统御者也。就精神在吾人身上而言，亦名为心。精神与物质本非两体，不可剖析。实体变成功用，即此功用之内部起分化，而为翕辟两方面。辟，为精神。翕，为物质。质则散殊，精乃大一。翕辟以相反而归统一，完成全体之发展。《易》《大传》所以有德盛之叹也。</p>
<p>余持全体分化之论，实宗主《大易》，非余一己之臆说也。实体是大全的，故云全体。《易》明乾元，分化为乾坤。明者，阐明之也。乾元者，干之元，非干即是元。坤之元即乾元，非坤别有元。乾元亦名太极，是乾坤之实体也。乾坤虽分，而实互相含。《乾卦》中有坤象，明干阳主动以运乎坤，是阳含阴也。《坤卦》中有乾象，明坤阴承干而动，是阴含阳也。乾坤不可剖作两体，祇是功用之两方面，不是二元。更不可于此两方面任意而取其一，如唯心、唯物诸戏论。唯心论者，祇取精神为一元，是有干而无坤也。唯物论者，祇取物质为一元，是有坤而无干也。大化之流，不有反对，无由成变。不极复杂，何有发展？大化，犹云大用。流者，流行。干阳、坤阴，以相反对而成变化。可考《大易》。此乃法尔道理，不容疑也。法尔道理，见中译佛籍，犹云自然之理。本论谈翕辟义，准《大易》之乾坤而立。理见其真，后先相应。后学与先哲相应合也。胡可自标异乎！</p>
<p>附识：有问：“实体变成功用一语，若将变成二字改作变起，似较好。”答曰：否，否。倘如汝说，将以为由实体自身变起一种向外动作的功用。如此则实体犹如造物主，而不即是功用也。余不用变起二字，而直曰变成者，防人之曲解也。须知，一言乎变，则是实体自身发起变动，已含有起字的意义，不必复言起也。成字，则明示实体起变，便将他自身完完全全的变成了翕辟的功用。譬如大海水起变，便将他自身完全成了翻腾的众沤。这一成字，才见体用不二。无可曲解。</p>
<p>科学解析万物，归本质力。物质与能力。余常有一大疑问，即质力是否可分而为二？此余所蓄疑数十年，未敢遽决者。余于自然科学无基础，诚不敢任臆想而轻下断语。然近取诸身，自吾有生之始，以迄少壮老衰，日常吸收动植诸物质，药物中亦多无机物质。经胃力消化，即变成种种能力。此等能力，复新生吾之体质。此则质可变为力，力可变为质之明证也。外取诸物，水为流质，受阳光之热则变为蒸气上升，即由质变为力。及遇冷气则凝成雨点下坠，力复变为质也。此等事例，不可胜举。若质力是二物，何可互变？此中物字，作虚字用。乃指质力二者而言。《易》《大传》曰：“坤以简能。”简者，贞固专一，坤之德也。又曰：“坤化成物。”按《大传》云物者，即物质之省称。其云能者，即能力之省称。据此则《易》以坤为质力。坤为质力者，言坤即是质力，异名同实也。干为精神，仿此。是其不以质力为二物之主张，已极明白。余考《易纬》，有“太初气之始也”云云。郑玄释此气字，曰元气。太者，大也。初，犹始也。言元气，为物质宇宙之始基也。推郑氏意，盖以元气即是坤。故《纬》书尊之曰太初也。郑氏东汉人，犹承西京儒生遗说。西京去六国犹近，七十子后学传授《易》义，颇有存者。郑释必有所本。惟汉以来治《易》者，于气字不求正解，祇馍糊而谈，是可惜耳。此气字，不是空气或风气等气字意义。余谓气者，形容词，惟质力轻微流动，故形容之曰气耳。气，是质力之形容词，亦即是质力之别一名称。《大传》曰：“坤以简能。”盖言坤以贞固之德，而得成为能，是坤即能力也。曰“坤化成物”，是坤即物质也。岂有元气在质力之先乎？可曰坤为元气乎？《大传》坤为质力，其可叛乎？且古人用气之一名，其意义极馍糊，不可不董正。余故以元气为质力之别一名称，庶几不背《大传》。古代阴阳家天文学之祖。推论宇宙泰始，元气未分，蒙鸿而已。未分者，星云及诸天体俱未凝成，故曰蒙鸿。蒙者，无可分辨之貌。鸿，犹大也。蒙蒙不可辨，大荒之象也。元气未分，见《春秋》《命历序》。尔时，惟质力混然，轻微流动，布濩太空。此元气之名所由立也。有问：“力，固不是粗重的物，可以说为轻微流动。质与力应有别。”答曰：来问，祇是将质、力作二物想。其实，质力不是二物，不可剖分。天文家推究宇宙泰始，星云及诸天尚未凝成时，质亦何曾是粗重的物，何可说不是轻微？是时太空蒙然大荒，本无一物，力亦无集中之处。力不集中便轻微。须知，质力元是轻微流动的，到凝成天地诸大物时，他并没有改易其轻微流动的自性。譬如水是流液的物，到凝成坚固的冰时，何曾改变其流液的自性？汝何疑于余之说。其后质力发展，万物既成，宇宙已非蒙鸿之象。古云元气，祇可作为质力之别一名称耳，实非有元气在质力之先也。质力本非二物，而其机其势则两方面判然矣。质的方面有趋于凝固之势，力的方面有捷于发散之机。力发而猛，有助于质之凝成；如燃香楮，猛力旋转便见火轮。此火轮即火光得猛旋之力为助，而凝成轮相也。由此，可悟质之凝敛而成物，其凝敛必有资于旋转之猛力也。力如外散过度，质将因之而渐消失。凡物，因其内部之力外散太甚，则其质渐消，而是物乃不得不毁灭。两方面相反相成。质之凝固、力之发散，本相反也。然相反适以相济，遂成万物。此万物所以繁然万殊，油然时时舍故生新，无已止也。中国古《易》说，不以质力为二物，亦不承认物质有对碍性。对碍一词，见佛籍。世间共信，凡物皆有实质，如目可睹、手可摸之类，可证物质有坚固的碍性也。由有碍故，此物彼物不可一处并容，是为有对，故世间确信物质有对碍性。《易》家则谓物质本性，元是变动不居。其既成为一个一个的物，虽似有对碍，要非其本然也。《易经》每卦六爻。爻也者，阐明万物之变动不居也。倘谓凡物皆本有对碍性，则何变动可言乎？圣人作易，其观物也深矣。惟物质无对碍，益足甄明其与能力本来不二也。</p>
<p>《易》《大传》曰：“变动不居。”“不居”二字，吃紧，谓不暂停也。非深达刹那生义者，难与语此。清儒姚配中《易注》，于《乾卦》二爻，“见龙在田”注云：“言在者，暂在也。”姚氏书中唯此六字可贵，自昔群儒罕有悟此。余更申一言，万物刹那刹那舍故生新。姚云暂在，祇刹那才生之顷耳。</p>
<p>《坤卦》《彖》曰：彖者，断也。断定一卦之义也。“牝马地类，行地无疆。”按《易》之卦辞、爻辞，皆取象以显理。显，犹说明之也。象，犹譬喻。《易》首建乾坤。而以干为阳性，坤为阴性，其义当别论。若乃世俗以阴阳判庶物之类，则以地在天之下，属诸阴类。马之牝者亦属阴，故谓牝马是地之类也。行地无疆者，《说文》：疆，本作画，界也。按界，有限制义。马，强有力，其行至健，无有限制，故曰无疆。</p>
<p>今有问言：“《坤卦》明坤，明者，说明。而取牝马及地二象，其义云何？”答曰：其取牝马之象者，盖以牝马阴类，明坤是阴性也。马，强有力，故取马为坤之象，明坤为能力也。取地象者，盖以地有实质，取地以为坤之象，明坤为物质也。《坤卦》《彖》辞明示坤的自身祇是一团质力。《大传》言“《坤》以简能”、能者，能力。“坤化成物”，物者，物质。此二语明示坤即是能，亦即是质，不可析质力为二。正从此《彖》而出。可互证也。</p>
<p>问：“行地无疆，何义？”答：以马为力之象，以地为质之象，前已言之矣。以牝马与地为同类，则隐示质力不异性，不是二物也。隐示者，不明举质力而言，但取象以示之，故曰隐。“行地无疆”者，盖以马行地上之象，隐示力之储乎物质中者，今发动而出，能改造物质之锢闭。殆若马之健行，不受限制也，故曰“无疆”。又如力之暴烈而出，其威势大极，当之者即被摧毁。亦如戎马行于阵地，所向无敌。故自然之力，人以大正之道善制驭而利用之，则自求多福。罔道而用之，人类将自毁也。</p>
<p>本论以翕辟成变，明宇宙万象所自始。余之言翕，实乃绍述《大易》之坤。翕即是力，亦即是质。如吾案上小刀，究其所由成，则亦翕之凝成也。《大传》曰：“坤化成物。”按《易》之坤，实即本论所谓大用流行之翕的方面。翕，祇是质力冲和，起一种凝敛作用，故名为翕。翕便成物。冲和者，冲亦与冲通，相忌曰冲。质宜凝，而力主发散。是两方面之机相忌也。而卒同归于和凝，是由冲得和也。和故成物。而此小刀有短而狭之形，有利于割之能。利于割之能，力也；短而狭之形，质也。质力本不二，昭然矣。即物穷理，近在目前。岂逞臆妄说乎？</p>
<p>附识：余在清季，始阅格致译本，皆小册也。清季译物理学曰格致学。取《大学》格物致知义。稍闻质力之说。当时即发生一问题，质力是天然各别，但互相影响乎？抑是一物而内含两方面相忌之机乎？此中物字，是虚用。盖隐指翕而言之。未几，参加革命，废学累年。其后专研中国哲学，复寻此问题。而自古籍以迄汉、宋诸家，皆于此问题不涉及。余费力于佛家大乘者颇多，更不相关。及余出佛法而归《大易》，深玩乾坤义海，其义深广至极，譬之以海。始断定质力不是二物。余虽寡学，而数十年游意于斯，解悟所至，惟宗《大易》。有问：“先生书中屡以心物或神质并举，而很少提及一力字，何耶？”答曰：若见到质力本不二，则举物或质时，便已摄力在内。</p>
<p>质力和凝成物之始，盖分化而为无量小物。无量有二义：小物众多，不可数计，故云无量。小物微细至极，更无有小于此者，无从测定其小至若何，其为极细粒子欤？其为跃动之微波欤？毕竟无固定相，故亦谓之无量。此以难测，而名无量也。古之传记曰：“至大之物，必起于小。”韩非书，有此语。盖引古说耳。小者，物质宇宙之始基也。《中庸》曰：“语小，天下莫能破焉。”语，犹说也。说到小物，则天下人所公认为莫能破之物也。莫能破有二义：一、物之极小者，不可更破析也。若更可破，则此物犹不名小。二、此小物常起灭活跃而不暂住，并非固定相。（此相字，读相貌之相。他处用相字，未及注者，当随文取义而辨之。）亦无可施以破析也。余以为观物而深察至小，非格物之术达于精者莫能为。《大易》《复卦》创明小辨于物之术，参考《原儒》《原外王篇》。惜乎经传亡失，今不可考耳。惠施有“小一”之论，盖根据儒学，而益以己意，当不无创见。“小一”，即中庸之所谓小。儒说在前，故知惠子据儒立论也。惠子精物理，其说小一，必有创获。独惜庄生不述其理论。儒家始言小，亦必详明其义。而传记泯绝，惠子书复亡。近人称印度有极微论，为晚世元子、电子说之权与。独中国自昔无此论。（《尔雅》曰：权与，始也。）殊不知，儒家所谓小，惠子所谓小一，本与极微之论互不相谋，而有殊方遥契之异。明文足征，胡不考耶？有问：“小一之名，何义？”答：惠子盖以每一个小物，皆是组成大物之一独立物，譬如一砖一瓦一木都是组成大厦之一独立物。所以说名“小一”。</p>
<p>余据《大易》推究“小一”之义，略说以二：一义，“小一”是刹那刹那、别别顿起，活活跃跃、都不暂住。刹那，重复言之者，盖通无数刹那，相续不断而言，非克就一刹那顷而言也。别别者，每一刹那的“小一”，都是各别突然顿起。不是前刹那的“小一”，可延长到后刹那故。问：“前后刹的‘小一’，既是各别突起，然则前后刹之中间将空缺而无物耶？”答：前刹的“小一”方灭，后刹的“小一”紧接而新生，中间那有空缺？如汝身体刹刹舍故生新，汝自觉新故改换之际，曾有中间空缺否？</p>
<p>《大易》六爻之义，阐明万物变动不居。不居之义极深，即是刹刹都不暂住。此从仰观、俯察，体物入微，乃有此发见，体物之体，是体察义。非浅识所得窥也。儒家与惠子“小一”之理论，当本于《大易》。吾依据《易》义，断定“小一”是变动不居之物，此物字，是虚用。隐指上“小一”而目之也。绝非以己意强为之说。《易经》具在，大义炳然。有问：“如先生言，小一祇是能力，本无物质欤？”答曰：否，否。质力本是一物，不可剖析为二，吾言之屡矣。此中物字虚用，隐指质力而目之也。变动不居者，固是力，亦不无质。若本无质，唯独有力，云何独力而得成有对碍之物？从来学人探到万物之始基，好执一端之见。此大误也。如一元唯心论者，以物质为精神之发现，则能力亦本于精神，此执一端也。一元唯物论者，以精神为物质之作用，或物质发展之形式，此又执一端也。万物由质力和凝而成，斯理昭昭，不容横生异论。“小一”自是质力混然，生动活跃之物。此物字虚用，隐指“小一”。若猜度“小一”，唯是能力现起，本无有质，则亦自陷于错误也。质本不无，但不可妄计质是有固定的质碍性，余谓其轻微流动与力混然为一，自信无误。</p>
<p>附识：昔人说六爻亦名六位。其实六爻中，从二至五，虽有当位、不当位之别，要皆酌人事之宜，而假说当位与否耳。初爻及上爻都不言位，以此可知六爻实无定位之义。《易》《大传》曰：“爻也者，效天下之动者也。”效，犹仿也。观万物之变动不居，而立六爻以仿效之，将使学者玩六爻而明于斯理也。何可说六爻为六位？位者，空间也。空间为万物存在的形式。克就日常经验言，则认定万物存在，即有位可说。若穷理入深，便当别论。《大易》本以六爻明示万物变动不居，未可以位言。</p>
<p>二义，“小一”如何集成大物？六经传记亡缺，不可考。司马谈言，六艺经传千万数。西汉时已全亡或残缺。惠书亦不传。今据《易》《大传》“物以群分”之原理而推之，其略犹可索也。宇宙泰初，质力混然，游散太空，可谓之元气未分。此虽古天文家之臆说，要自切近事理，无可非难也。及质力和凝，分化而成无量数“小一”，是为有物之始。然一切“小一”，如其散布虚空，各各孤立，互不相联。则“小一”虽众多，毕竟不能集为大物，其异于泰初之蒙鸿者亦无几耳。余详究物质宇宙之所由成，而深有味乎“物以群分”之原理。物必相群，不群则无可和集以成大物。和集二字，解在本章首节，可覆看。群必有分，无分，则充塞太空祇是“一合相”，无万殊可言。“一合相”一词借用中译《金刚经》语，而与原义不必符。此中意谓，合成独一的大物，无有别异，块然不可辨，故云“一合相”。若是，则无有变动、无有生生，还成甚宇宙？是故物必相群，群必有分。此二义者，宏大无外，万物无有外于此二义而得成其为物也。深远至极。群、分二义，人皆以为平淡无奇。实则至深至远，正在至平至淡中。浅识者不悟耳。</p>
<p>问：“群、分义，云何？”云何，问何以说斯义也。答：无量“小一”，散布六合。若某处所，有若干“小一”，互相和集，而为一平等协和系统者，是谓之群。六合，谓东西南北上下为六。即指虚空而假说六合，更可于六合中假说某处某处也。仅言若干数者，以难测其定数故，无数的“小一”都是各自独立的细物，其和集为一个平等协和的系统，即是若干“小一”和集而成的一个新物。今此姑称之曰“小一群”。</p>
<p>无可数计的“小一群”，亦各各互相和集，而渐渐成就繁然万殊之三千大千世界。三千云云，借用佛氏说。祇形容世界不一耳，非限于三千之数也。细者如微尘，最大者如太空诸天体，皆由无数的“小一群”和集而成也。故说群必有分。</p>
<p>散布六合之无数“小一群”，其分别和集，而为状态、性质，种种都不同之一切物，不至混然无分者，果由何道？此其故殆难穷。大概少数“小一群”和集起来，不能为一大物。若最大多数的小一群和集起来，自是一最大之物。凡物由若干“小一群”和集而成时，其结构或排列当不能一致，诸物之状态、性质种种，亦因之而皆不能同也。余可略言者止此，其详则非今所及论。有问：“一切‘小一’都无异性乎？”答曰：古籍本无可征。若准《大易》之阴阳而推，则“小一”当可分阴性、阳性二类。本论采古义，斟酌颇严。</p>
<p>余前已云，宇宙泰初，质力混然，轻微流动，充塞大宇，是称元气。及其分化乃为无量“小一”，和集而成万物。自万物既成，于是质的方面急趋于凝锢，现似对碍。对碍非其本性，故云现似。力的方面，有一切物体为其集中之处所。故其遇机缘而发动则威势猛极，不止排山倒海。奇哉，质力之为用也，凝敛与发散以反而相成，万变、万化、万物、万事，繁然生生，无穷无尽，可谓谲怪极矣。</p>
<p>万物灿然散布太空，此中万物一词，遍含万有。如无数的诸天体及一切物或人类，无不含摄在内。虽若各各独立，若者，犹俗言好像是这样。而实为互相联系、互相贯通之整体，整者，完整。万物是一大完整体。譬如吾人的五官百体，元是一身。是为物质宇宙。</p>
<p>或有问曰：“公持全体论者。今以‘小一群’之各别和集成为无数的钜细诸物，尽太空所有一切钜细诸物，复互相和集成为大整体。此与细分论者之说，有甚不同乎？”答曰：根本处，不同也。细分论者以为，宇宙泰始惟有多数小物，积小成大。若印度古代极微论，其大略盖如此。此乃惟物论之开山也。唯物论者不悟宇宙实体，祇执定物质是实有而已。本论上宗《大易》，以体用不二为主旨，以为实体变成功用。譬如大海水，完完全全的变作起灭无常、腾跃不住的众沤。此以大海水比喻实体，以众沤比喻功用。功用亦称力用。物质精神皆实体之功用也。即此功用之内部隐有两端相反之几，便显为翕与辟二方面。辟，谓精神，以其有刚健、开发、向上等性，故谓之辟。翕，谓物质。然本论言物质，即含摄能力在内，说见前。显者，着现之谓，由隐微而至明着也。此乃全体分化之始。全体者，以实体是大全的、无对的，故亦称全体。今在此处，唯当谈翕。翕者，质力凝敛，故称翕。凝者，凝结或凝固。敛者，众而不解散，亦犹凝也。此功用之一方面也。精神是另一方面，可覆看《明变章》。质力混然，轻微流动。及其凝敛成物，便分化而为无数的“小一”。“小一”是物之始见。见，读现，犹云物初出现。上言成物之物字，与此云“小一”是物之始见，此等物字皆指自然界诸物而言。中文物字，有实用，有虚用。作虚字用者，则为措辞之便而用之。如老子云：“道之为物。”此物字乃虚用之，以隐指句首之道，非谓道是物质或自然界之某物也。余故以此为虚用之字。此例多，不及举。物字作实字用者，亦有分别：一、物质一名亦省称物。如《易经》以坤为物。此言坤即是物质，乃自然界各个别之诸物所由之以成者。二、《易》曰：“坤，化成物。”则此物字是指自然界各个别之诸物也。此两物字皆以名实物，并非虚用。然复须知，物字实用者虽有分别，而自然界各个别诸物，通是物质。但就义理分际言，物字之实用者，宜有上述两种分别耳。本论，凡用物字宜随文取义。他处未及注。此本论之大略也。余究明物质宇宙所由成，本主全体分化论。此与细分论者相较，不止九天九地之隔绝，根本处诚无可相容也。此中自然界诸物，谓天地或一切物质现象。</p>
<p>有问：“公言‘小一’成物，以和集二义明之何耶？”答曰：此物性自然耳。每一个“小一”是一小物，多数“小一”合成较大之物时，并不是混然揉作一团。“小一”还是各各保持他的个别与特性，故说和集。和者，言其互相亲附。亲附者，好像是互相爱而结合。集者，言其彼此之间各各不丧失其个别与特性。譬如日与诸大行星成为太阳系统，此个系统，犹如“小一群”。日与诸行星，犹如诸“小一”。日及行星都不丧失自己。其系统亦不溃散，此物性之贞常也。万物虽云个别，毕竟是一大整体，譬如五官百体成一身。此理近取即是，岂远乎哉！个别的物一齐发育，方是整体盛大，乃不易之理也。然个别终亦不可离整体而独得发育。尝试思之，天地临坏灭时，尚有一微尘能傲然孤存于太空否？应知，个别之物无可离大整体而得存在也。</p>
<p>附识：由万物和集二义，而推之人类社会，治道可得而卜也。六经有大训，曰天下为公，曰天下一家。《周官经》之经济制度，以均平为不可背之原理原则。《大学》言治天下，归本于平之大道。天下有一处不得其平、或一事不得其平，未可云公也，未可云天下一家也。此言乎人类和集，保固其整体之道也。曰万物各得其所，人人各尽所能，各足所需。曰“群龙无首”，全人类各各自主，亦互相恕。（恕者，“己所不欲，勿施于人”。）故其时之人类，个个健全，譬如群龙。古以龙为灵物也。是时天下无有为首长者，故曰“无首”。此言人类中之各个人保持其个别与特性之道也。继今以往治道，当日趋于大公至平。而个人在整体中各得荡然自由，无有逾矩者，人道盛极矣。</p>
<p>“小一”本无固定的质。其活活跃跃，直是刹那刹那皆突然顿变，不守故常。此须详究刹那生灭义。可玩《明变章》。万物刹那生灭，本创发于《大易》。但以片言，其义不显。庄子阐明此义，而从来学庄者不求甚解。余治大乘之学，其于斯义辨析较详。吾乃彻悟《易》与庄之幽旨。三十年前，本论《明变章》初稿即盛演斯义，而览者多不信受。及国难入川，莱芜韩裕文从游，偶与谈及此。裕文曰：“今之学者说，一颗电子的振动，并不是循一定的规律。电子总是在许多轨道中，跳来跳去，他一忽儿在此一轨道上消失，一忽儿在另一轨道上又产生，也不是有外力使之然的。”详此所云，可见近世学者对于电子发见其一忽儿消失，一忽儿又产生。虽未说电子于每一刹那顷，顿起顿灭、顿灭顿起，而已与此义接近矣。裕文说此，余犹能忆。惜其不幸短命死矣。余尝思及，“小一”腾跃不住，起灭无常，无常者，谓其刹刹顿变，无有恒常性。如何而得成为世间所共见为有对碍性的一切物？此一问题，甚堪留意。余窃谓“小一”如各各分散，不相和集，当无成物之可能，宇宙始终是蒙然鸿荒而已。夫惟无数“小一”，各别和集而成无数“小一群”。诸“小一群”亦复各别和集，此其所以得成一切物也。“小一”本无对碍性。然多数“小一群”和集成万物，则现有对碍性者，此其故，或由无数“小一群”各别和集时，自然形成各种各样的排列法式或结构法式。“小一”的动力与其质，当随其排列法式或结构法式的千差万别，而变现为异形异性乃至种种不齐的一切物。这个推论或不至远离事实。但“小一”无论在若何法式中，其变态虽不一，而亦必有一大同点。盖由其既受范于法式，附识。已成为各种物。则其质自当趋于凝固，其力亦缊蓄于物体中。于是诸物皆有对碍性，此其着见于诸物之大同点也。吾人从物之表面观察，并不觉其本来是腾跃不住，起灭无常的多数“小一群”。祇见为有对碍性之物，不亦谲怪至极欤。</p>
<p>附识：范者，古代造器，有用竹为模型，名之为范。诸器之成，必由乎范也。今谓多数“小一群”和集，自然形成各种各样的排列法式或结构法式。各种法式之形成，非有意想造作也，祇自然耳。自然者，莫有图谋之使然，而适然。犹俗云，没有谁来设计，使他成为如此，而他恰好自己便如此。故曰自然。法式，犹范也。此际“小一”之变动，便不得不随顺法式。如器之依范而成也。</p>
<p>夫“小一”，元是质力混然之暴流所分化而成者。质力之暴流虽分化为无数“小一”，而此暴流与“小一”却不可分之为二。盖暴流以外无“小一”，“小一”以外无暴流。切勿误解而致支离。故其起灭无常，正是《易》《大传》所谓“变动不居，周流六虚，将虚空假析为上下及东西南北诸方，曰六虚。不可为典要，典要，犹规律也。其变动本无一定的规律。唯变所适”。万变不竭之大流，本无作意。故其变也，惟动以不容已，任其势之所趋，无有穷竭。故曰惟变所适。庄生深观大化，而有谲怪之叹，殆谓是欤？</p>
<p>若乃“小一”和集已形成种种法式而成物，可覆看前文，“小一”和集时，即是形成法式而成物时。不是先为和集，后乃形成法式以成物也。于此，不容猜想有时间先后。于是万物既成。从一方面说，物乃各各有个别的异点；从别一方面说，凡物通有类型。如土石等等通属无机物的一类型，动植等物通属生物的一类型。若更细分之，则类型甚多而难穷。是故由个别方面观物，则物以有成型故，容易长成与发展。成型者，谓凡物皆有其一成不易之型。亦复以有成型故，其发展终有限度，必归坏灭。凡物在无穷尽的时间中，虽千岁犹一刹那顷耳。何有久住？但凡个别之物，虽无久住，而其类则皆悠久。如山可崩，川可竭。而山川之类，则非大地全毁，不至绝也。《大易》每卦三爻，以明万物有始、壮、究三期。参考《易纬》。物初生曰始，由始而壮，由壮而究。究者，灭尽之谓。诸天与地球皆至大之物，其生命极悠长，然以卦爻义推之，天地虽大，终有究尽之期也。凡有形之物，莫不归于灭。灭故，所以生新。惟故故不留，乃新新不已。是以至人体道日新，克去个体或小己之迷执而直参大化，则何究尽之有乎？道，谓变化之理。大用流行，不守故常，是称大化。至人不迷执小己，便直接参加大化。大化无究尽也。</p>
<p>或有问曰：“公之论，以质力凝敛名之为翕，翕便成物。若是，则持唯翕之论可矣。胡为乎更以精神名之为辟？乃说大用有翕辟两方面。功用省称用，大者赞词。如此，不亦逞臆太过乎？”答曰：异哉，子之悍于兴难而不务深穷理根也。究理到极处，是为万变之原，万物之本，万理之所会归。郭象《庄子注》，称之曰理根。从来宇宙论中谈本体者，其极大迷谬，略说三端：迷者，惑重而难见理。谬者，错误，而惮于改。其一，求绝对于相对之外。此乃古代一神教之锢疾，其迷不可解，譬犹锢疾不可瘳也。后来学术虽兴，犹未离其窠臼。殊不知绝对乃实体之目，相对就万有而言。实体，是万有的自身，譬如大海水是众沤的自身。学人了悟到此，则绝对相对本来不二，而亦有分；虽有分，而实不二。昭然明白，夫复何疑？真理平平常常，本无奇怪。而学人自造迷雾，乃去真理日远。如游子迷途，失其所归，岂不惜哉！谈本体者不见真理，固是可惜。若乃为哲学而厌闻本体论，是则宇宙人生无本原，此不更可惜欤。</p>
<p>从来学人谈及实体与现象，莫不说现象是变异，实体是真实。如此，便成两重世界。若依我说体用不二，则实体即是现象，譬如大海水即是众沤。现象即是实体。譬如众沤以外，无有大海水。现象起灭无常，正是实体起灭无常；譬如众沤起灭无常，正是大海水起灭无常。现象动跃不住，正是实体动跃不住。譬如众沤动跃不住，正是大海水动跃不住。是故不应说现象是变异，实体是真实。现象与实体虽有分，毕竟不可裂而为二，是义决定。应说现象与实体本来是一，应说真实即是变异，变异即是真实。本论董正诸家之失，非止一二端，此略举其要耳。</p>
<p>其二，西学不谈本体者且勿论，即在谈本体者亦是徒逞偏见，终成无体之论。西洋自有哲学以来，学派分歧，始终不外唯心唯物两大宗，互相争斗。唯心论者坚主精神是万有之一元，不得不割去物。然物质现象终不可否认，则以之归并于心，直以物质为精神之副产物耳。唯物论者坚持物质是宇宙之一元，不得不割去心。然精神现象终不可否认，则以之归并于物，直以精神为物质之副产物耳。余在清季初闻二宗之论，即甚怀疑。中年而后，窃谓其根本错误，实由不辨体用。功用省称用。用者，变化无穷之称。变之起也，必有相状着现，故亦云现象。精神、物质，皆大用之灿然者也。灿然者，显著之貌。余敢断言，大用流行不是凭空忽然而起，更不是如幻如化。余敢断言，大用灿然，定有实体，譬如众沤纷然定有大海水。实体是大用的自身，譬如大海水是众沤的自身。观万有而不穷其实相，万有即是大用之别称。实相，犹实体也。见前章。譬如小孩睹众沤相而不悟大海水，奚其可哉！精神、物质，皆用也。易言之，皆现象灿然者也。唯心者执精神为一元，唯物者执物质为一元，是乃割裂宇宙而各取大用流行之一方面，以为本原。本原，谓实体。其实同归于无体之论而已。</p>
<p>余初致力宇宙论，对于实体之探穷，经过甚多变迁。举要而言，略说三变。至第三变，始成定论。一者，姑假设有造物主。古籍言天、言帝，少而习之，未能遽舍，但不敢轻信。吾远取诸物，近取诸身，触处穷理，卒无可证成造物主。余遂放弃此一假设，是为第一变。此一期中经历极复杂，亦复琐屑，今不及详。二者，造物主既不容成立，吾姑假设万物无原。以为万物从泰始来，各各以形相生，此谓物种嬗变也。而亦各各以类相从。如无机物、有机物，各从其类也。任万物之不齐而齐，付之自然而得矣。物各以形相生，至不齐也。以类相从，则不齐而齐矣。是时余之思想，在董理万物之类，而归纳于一大类。吾不欲索原于玄冥之乡，宁舍弃而不问，是为无原之论。未几，余自度，析别万物，求其统类，祇是博物之业。殆将放舍宇宙论。不堪致广大、尽精微也。索原于玄冥之乡固不可，玄，幽晦也。冥，亦幽晦义。凡思想喜蹈空而不可明征者，则以玄冥讥之，此作劣义用也。然亦有理极深远，则亦以玄冥形容之，此作胜义用也。今此是劣义。若以轻心而妄断万物无原，弃而弗求，是欲自绝而不惜远离真理也。恶乎可？余乃复为穷原之学。近取诸身，远取诸物。深悟、深信万有之实体，即是万有自身。譬如大海水即是众沤的自身。此譬最切，否则很难说明此理。实体决不是潜隐于万有背后，或超越乎万有之上；亦决不是恒常不变，离物独存。参透及此，形形色色皆是真理遍现。屎尿瓦砾，无非清净本然。庄子曰：“道在屎尿”、“道在瓦砾”。盖就其实体而言，元是清净本然，何秽恶之有乎？至于中夏圣哲洞见大本，而含养其天地万物一体之德慧。大本，谓实体。道德与智慧合一，曰德慧。裁成辅相盛业，皆所以完成天地万物一体之本性，而无私焉。《易》曰：“裁成天地”、“辅相万物”。按裁成者，改造宇宙也。庄子深于《易》，言大鹏高飞空际，翼若垂天之云。已为星球交通之预言。风雨不时，将来或有操纵空中气流之方法。孔子之高远理想，终当实现。辅相者，人类皆本平等与泛爱之精神，互相扶助，大公至平，物各畅其性，群道大亨。此圣学血脉也。余望未来人类继续保育，不可断绝。余学至此，为第三变。</p>
<p>其三，唯物论以物质为一元，而精神成为物质之副产物。此其说易动人，余不得无言也。夫精神，非上帝、非幽灵，乃吾人本有之灵性也。人皆有自由意志，孔子曰：“三军可夺其帅也，匹夫不可夺其志也。”志，不可夺，足见意志自由。有宏深精密的思想，有丰富的感情，此皆精神现象也。而谓其为物质之副产物，是犹说豆可生麻，因果淆乱。其说何可通乎？</p>
<p>或有难曰：“心理现象待生物进化乃渐发现，而生物出现颇晚。宇宙泰初祇有无机物，此为极有根据之推论，无可疑也。物质先在，精神后现，此是事实。今公之论以为实体变成功用，避体用为二之过，亦妙矣。但谓功用有翕辟两方面，辟为精神，翕为质力。如此说来，则是精神物质直从宇宙开端，便一齐俱有。任玄想而不根事实，公得免于过乎？”过，犹误也。答曰：过实在汝，而汝不悟也。吾且分条酬答如后：</p>
<p>一、《易》曰：“知，周乎万物。”周，遍也。言人心之知，可遍通万物之理也。《大学》曰：“致知在格物。”圣学立此两条大训，永无可易。人之为学，而不征于物，必逞空想，甚至幻想。此当痛戒也。然玄想决不可无。玄想者，灵机乍动，缘物而不滞于物。缘字见佛典。缘者，攀援一切物而起思虑之谓。不滞二字，吃紧。此意难言。至普遍之大理，大理，犹云原理。至幽微之端绪，恒于玄想中得之。若玄想可轻诋，将无学术可言也。但能玄想者，必具二条件：一、平居游心高明，不坠尘俗。心常用之于格物穷理，则高明矣。二、玄想虽忽然乍现，实由积学得来。此与前一条件，本无多区别。但前就生活言，此则言积学之功耳。</p>
<p>二、汝本无法否认精神。但以为物先在、心后现，遂至妄计精神为物质之副产物。吾略举数端以问汝：</p>
<p>一问，汝以为心作用之出现后于物，便横断心作用未出现以前，本无精神存在。殊不知宇宙太初，蒙然大荒，不独诸天体未有，即星云亦复何有？慧能禅师云“本来无一物”。其言亦可味也。设有人焉，武断泰初本无物质存在，汝肯服否？汝若不服，则汝今者武断心作用未出现前，本无精神存在，又何可强人信从乎？夫心作用未出现，祇是隐而未显，不可说无。隐者，隐微义。不可作隐秘解。隐显与有无，是截然不同之两义。万不可以隐而未显，便谓之无。</p>
<p>宇宙，万变、万化、万物、万事之发生，必率由一大定则，曰不能无中生有。一切事物之演变，无论若何复杂、若何新奇，然随取一物一事而推其因，则因果层层无尽，都有可寻。如由现在向上推，则现在对前为果，而此果有前因可寻。复前而又前，层层推去，则因果无尽。由现在向下推，则现在对未来为因，并可预测未来之未来，因果层层无尽。不独生物界中物种嬗变，有因果可寻，即就无机物界言，如海洋变陆地，虽其时间极遥远，而有故迹可寻，断非绝无前因而偶然变陆。前因者何？即来自他处之土壤，决不是水可变为陆也。此中取土壤为因，是就成陆之正因而言，若水流冲发他处之土以入海，则是成陆之旁因。旁因即俗云外缘也。无外缘，固不会有土来成陆，而成陆者必是土，故土壤为正因。宇宙间确无偶然发生之事，世俗见为偶然，苟详核之，却不偶然。恐文繁故，兹不欲论。总之，万变、万化、万物、万事不能无中生有。此一大定则，实从一切事物之因果律体验得来。倘可无中生有，则宇宙间诡怪不堪设想，而科学无可成立矣。其然，岂其然乎？</p>
<p>余不敢轻信精神是物质之副产物者，则以精神与物质之间不能有因果关系，以其绝无类似处故耳。因，有旁正之殊。正因亦名自类因，对于所生之果直接给以力，故果与因决定有类似处。如豆种生豆、麻种生麻，皆自类因也。自类因者，如人之一生，前前后后不知故我死多少次、新我生多少次，纵不信刹那生灭，而少壮老衰明明无有故我连持而下则无可否认也。凡人故我方灭、新我方生，即故我是新我生之正因，亦名自类因。物质生物质是自类因，精神生精神亦是自类因。旁因亦名外缘，但于果有影响而无直接生果之力。如淮橘成枳，枳之生以橘为自类因，而变为枳则以淮北地气为旁因，或外缘也。或曰：“枳从橘生而已变，似不当以橘为其自类因。”答曰：不然。橘变为枳犹相近，其迹明明可考。并未突变为绝不相近之荷花或荆棘，何云非自类因。是故因之旁正辨明，则物质不能对精神作自类因，犹之精神不能对物质作自类因也。唯心论以物质为精神之副产物，亦是不通因果律。吾言精神与物质之间不能有因果关系者，确然实事求是，非私心立异也。精神与物质绝无类似处，此为极明显之事实。余常欲为哲学的心理学一书，详说及此。惜乎吾精力已亏，不可复提笔也。</p>
<p>精神之特殊处最显明者，吾略举二义：一义，物质有封畛不待说，而精神无封畛。无封畛者，言其无形无象、无定在而无所不在，故无有界域，无有分段也。孟子曰：“上下与天地同流。”此以精神之在吾身言之，确不限定在吾身，乃包通上天下地周流无间。包者，包含。通者，贯通。譬如血液之周流五官百体，无所不包通也。思想遍缘万物，遍者，普遍。缘字含有接触、推度、体验等义。感情融入大自然，皆有明征。</p>
<p>二义，精神之运行其速度不可推测。如吾人见白瓶时，每以为一见而即有白瓶的知觉。实则正见白瓶之一刹那顷，凡记忆、想像、推求等等作用均未参加，此际见与白瓶浑然无分，而可曰一见白瓶即起知觉乎？及其有白瓶的知觉，则多数的心作用，如记忆、想像、推求等等。都已集聚，极其复杂，似须经历多时而后可能。然吾人乃自以为一见白瓶即起知觉，若不曾经一瞬而即能者。此无他故，祇是精神之运行迅速至极，故若未历一瞬而即能耳。物质运动可测其迟速、强弱等等度数。精神之运行则不可测。如吾人用思，有时强探力索多方以求解决，此际之强度又何可测乎？略举上二义，可见两方面绝无类似处，不可说因果关系。事实如此，何堪矫乱。因，指自类因而言，他处仿此。</p>
<p>有问：“公之论，以为精神与物质之间不可能有因果关系。今试问，生物未出现以前尔时并无精神存在之明征，公何以解此难欤？”答曰：宇宙是发展无已止。圣人体会此理于仰观、俯察之际，遂于《大易》揭示宇宙发展之法则，曰“本隐之显”。学人每引此语作为思惟的方法去讲，虽亦不悖。但《大易》本旨确是阐明宇宙发展之法则。《易》六十四、三百八十四爻，以《乾卦》居首。《乾卦》初爻，取象於潜龙。古时以龙为灵物，故取此象以为变化之喻。欲人由此象而悟变化之理也。潜之为言，隐而未见也。隐者，隐微。见，犹显著也，读为发现之现。譬如果实含无量生机，俗名曰仁，此是隐。后来发展为萌芽、本根、强干、群枝、众叶乃至花、实，层出不穷的物事，皆逐渐着见也。凡后起无穷之着见，要皆果中之仁固有其因，亦可曰固有此种种可能。但其因未着见时祇是隐。隐则若无所有。而实非无有也。实体变成大用，本含藏无量可能。初爻“潜龙”之象，即示此义。三百八十四爻之万变万化，皆自《干》之初爻而起。《干》初，潜隐而未见，乃无量的发展之母也。生物未出现时，无机物组织太简单，精神潜运无机物中隐微而不能发现。犹如宇宙泰初蒙然大荒，物质亦隐微不曾发现。此皆《干》初潜隐之象也。自然之理，不奇不怪。何苦作雾自迷，横计生物未出现时便无精神存在乎？本隐之显是宇宙发展之一大法测。研宇宙论者，其思惟的方法自当循此法则而进行，方可与客观事实符合。否则显可睹而隐难知，如不推显至隐，将任意见以宰割宇宙，余未知其可也。</p>
<p>吾人如了悟宇宙是发展不已，如欲深究本隐之显的一大法则，则又有数义，须留意。</p>
<p>一、不可否认实体。吾言实体，不是高出乎天地万物之上，亦不是潜隐于天地万物背后别为一重世界。此与西学谈实体者绝不同。须注意。否则一切无根，凭何说隐？《易》立乾元。乾元，即实体之名。故《干》初说隐也。余相信，大自然与人事无论发展到若何完美，若从吾人与万物着眼，自当如孔子所说“人能弘道”。易言之，即吾人能以自力发展宇宙实体而弘大之。万物亦以自力发展。今单举吾人而言者，人力最胜故。若从实体着眼，则万物与吾人，一切创造、一切变动、一切富有日新的盛德大业，都应归本于实体是无尽藏。天下之木，未有不具根而突发千枝万叶。天下之川，未有不具源而忽尔洪流怒涛奔放不竭。余持体用不二之论，确从远取诸物、近取诸身，触处体验得来。体用不二，以大海水与众沤之喻为恰当。根源之喻，不全似。说见前。</p>
<p>二、宇宙万有是从过去至现在，方趋未来，恒不断绝之完整体。宇宙，即万有之别称。今以宇宙万有二名，合用为复词。然二名各别单用者为多。哲学当综观宇宙而辅以分析法，方不至逞戏论。宇宙本体含藏无量可能，所谓隐是也。随时开发。《易》有《随卦》，其义深远。譬如渊泉时出，深渊伏有水源，曰渊泉。其源充盈，以时流出，无有穷竭。并非一时发泄都尽。王阳明曰：“造化合该有一个渐的意思。”此语甚好。吾于《明变章》已言之矣。宇宙泰初，洪荒无物，质力隐而未遽显也，不可说本来无物质。生物未出现以前，精神隐而未遽显也，不可说本来无精神。精神不是离物质而独在。但其显发不易，必待无机物进化至生物，为精神预备其显发之资具，而后精神作用盛显。为字读卫。资，藉也。具者，工具。精神须得有可以凭借的工具，否则难自显也。</p>
<p>余详玩生机体之逐渐改造，殆不偶然，请征三事。一曰，由固定而趋行动。植物初由无机物突变，犹固着于其出生之处所，而不能移转。移转，犹运动也。无机物之静止与固定性，植物尚莫能骤革。及进至动物，便开始行动。此乃生物进化的极重要阶段，否则精神终难自显也。此事若详究之，甚有味，然兹不及详。植物非无暧昧的知觉，但以固定、死板，精神不得发耳。</p>
<p>二曰，由伏行而直立。植物进化到动物，其初还有动植几于难辨之物，此阶段大概甚短促。过此，便是低等动物。又经许多变迁，达于高等动物。从低等动物至高等，虽早已改革固定的生活，而为行动的生活，但犹长期困于伏行。伏行者，动物虽进至有足，而其躯体不利于直立，故俯伏向地而行。高等动物虽有知觉，其心作用终不发达，则以困于伏行之故耳。有问：“鸟类有翼飞行空中，似不在伏行之类。”答曰：鸟类虽高飞，而其躯体却是俯向地面，不得直立，不得向上。故飞行之类，亦应属伏行，不必别为之立类也。及由高等动物进化到人类，其躯体改造适中，而无过大过小之弊。一方面变革动物伏行之困厄，一方面仍兼有植物竖起躯干，独立参天之雄姿。故人类崛起，变革动物之伏行而挺然直立，其行动更灵异。挺然者，直立之貌。亦特殊义。此一阶段之改造，可谓奇特已极。精神至人类出现而大显其光焰，其资具已改善故也。高等动物进到人类，亦非一蹴而至。如猿猴则可以勉强植立，而不能常也。</p>
<p>三曰，神经系与大脑之构造，日益繁密精锐。生机体进化至此，庶几美备矣。此事昔之学者早已讲明，而前之二事似莫有注意也。</p>
<p>如上所说，生机体经三大改造，精神乃得有优良之资具，可以显发自力。此三大改造如谓其出于偶然，断无此理。既不可说为偶然，则不能不承认宇宙泰始以来，物质与精神元是混然为一之洪流。不能不承认精神对物质方面，本有主动作用。《大易》乾坤之义，干为精，坤为物。而干为主动。但自洪荒既辟，诸天体与一切无机物凝成，而生物未出精神历长期而不克显发者，此无他故。物质之未凝为各种实物也，则轻微流动于太空。物且未着见，精神未有凭借无从显发。物质既凝成为各种实物，则物质亦渐失其轻微流动之本然，本然，犹云本来的样子。故一切无机物皆有固闭与沉坠性。精神在无机物中莫由急遽显发出来，此事理之必然也。王船山解《易》之《随卦》，言阴势方盛，足以锢阳。阳亦姑与随顺，而徐图转移。按阳，精神也。阴，物质也。无机物时期，精神不得遽显，正是随顺物质。然而精神毕竟潜移阴帅乎物质中，随缘作主，物质终必从纯粹之精而与同化也。纯粹，见前。是故无机物发展到大备时，如太阳系统成就、地球温度等条件，于生物之生存适宜。精神在物质中便显其主动力，而导引物质之构造改易形式，遂有生物继无机物之后突然出现。生物既出以后，又不断的改造其生机体，精神之发展乃日益便利。是故观测宇宙，从过去到现在，以趋于未来，本为发展不息之全体。此全体的发展，由一切无机物进至生物，精神始由潜隐而骤显发。生物既出，复进进不已，以至高等动物。终乃人类崛兴，精神如旭日方升，殆臻乎最高度。故通彻乎过、现、未，而综观宇宙全体，则可见宇宙自洪荒肇启发展不息，正是精神在物质中破除固闭，争取主动，以变化裁成乎物质，方且任而直前未见其止也。如果否认精神，则宇宙祇是一团物质或无机物世界，恒恒尔、常常尔，无他变化，尚何发展可言乎？尔，犹云如此。恒恒尔者，犹俗云永久是这模样。常常，亦犹恒恒。此等句子，皆借用中译佛典。然而世间现见，宇宙毕竟不是停止在无机物世界，确是精神主动以导物质，遂令宇宙发展无穷尽。岂不奇哉！</p>
<p>前文已云，宇宙发展率循本隐之显的一大法则。此乃圣人观大全而不执一曲，一曲，谓作片面观，而不见全体。彻始彻终以观化，而不划定一时期以自迷，化者，变化。所以窥见宇宙发展不外乎本隐之显的法则也。今如欲明本隐之显之理，必先肯定宇宙实体。倘否认实体，则万化万物万事都无根源，而本隐之显的法则，便失其最高依据。本隐之显的法则，是包通万化、万物、万事，而无所不在。如无量世界，始于“小一”，已说见前。“小一”，隐也。更深穷之，“小一”决不是偶然而有，当更有隐在。生物始于原形质。原形质，隐也。原形质亦不是偶然而有，当更有隐在。器械之巧夺天工，显也。而其理固已先在，则隐也。此等例子，不可胜言。又就人事而谈，如革命大业，在先觉者初发革命思想时，固是隐，然此思想确不是无因而起。若向已往之群俗政制种种追考，则其隐更复杂。故本隐之显的法则普遍至极，无所不在。但我今者在此处之论点，是在宇宙论之范围内阐明宇宙发展，正是率由本隐之显的法则，所以不能否认实体。余由深玩《大易》而见此理。余以为，实体变成功用，本是精神、质力，混然为一之大流。实体以其自身完全变成生生不已的功用，（譬如大海水以其自身完全变成翻腾的众沤。）功用有翕辟两方面，辟为精神，翕为物质。（言物质，即摄能力在内。）故所谓功用，本是精神、质力混然为一之大流。实体不即是功用，（易言之，实体不即是精神质力混然之流。）譬如大海水不即是众沤。（大海水比喻实体，众沤比喻功用或精神质力混然之流。）然功用或精神质力混然之流以外，无有实体。譬如众沤以外无有大海水。般若家五蕴皆空，便空去功用或精神质力混然之流，而求见实相。（实相，犹云实体。）则将唯见性空寂灭而已，其异于空无者几何。余敢断言，体用不二，理不容疑。精神对于质力方面，本有主动作用。此非逞臆妄说。宇宙发展是通彻乎过、现、未，为一大全体。今综全体而观，从无机物凝成以至生物出现，又一步一步进至人类，宇宙便发展到最高峰，人类拥有精神之大宝藏而乃自成其能，得以弘大宇宙实体。实体之给予吾人者，祇是无限的可能已耳。（可能的数量是无限定的。）吾人既生以后，实体对吾人绝不能有一毫助力。然而吾人毕竟赖有根本在，（根本，谓实体。）得以自强，厚积其力，成就无量德业。于是实体所不曾给予吾人者，吾人乃一切以自力创造。据此而论，是实体得吾人而益弘大。孔子言“人能弘道”是也。（道，即实体之名。）创起改造宇宙，如孔子所谓“裁成天地”、“辅相万物”种种盛德大业。解见《原儒》《原外王篇》。人类之成能，如是宏伟，则以其拥有精神之宝藏故耳。综观宇宙全体，精神斡运乎物质中，斡运，有二义：一、主领义。二、运行义。一步一步破除固闭，而吐出盛大光焰。光焰，谓精神。生物未出现时，精神隐而未显，非本无也。生物既出以后，精神犹历长期，显而不盛，犹未全离乎隐也。及至人类，精神乃盛显。宇宙发展明明是率循“本隐之显”的一大法则。凡物之至精至贵者，其隐弥久，则其显发也，日益盛大。积测物理、人事，无弗如此。何可轻断生物未出现时，精神本无乎？使其本无，后焉得有？既有，而无从否认，则以为物质之副产物。殊不知物质始终是物质，以因果律衡之，物质绝不可能为精神作母。为，读卫。母，犹因也。前文已言之矣。学者不悟宇宙是一发展不息的全体，竟将宇宙划分一定时期，而武断生物未出现以前精神本无。岂得为征实之论哉！总之，西学唯心、唯物二宗，皆不究实体，而各执现象之一方以为一元。现象即是功用之别名，说见前。唯心论者以精神为一元，而以物归并于心。唯物论者以物质为一元，而以心归并于物。殊不知，心物同由实体变成。实体是万化万有之大原，其性质决不单纯，其德用必潜储无限的可能。故其变动成为精神质力混一之大流，而万化万有自此无穷尽。精神质力混一之流，通名功用。精与质，是功用之两方面。此乃法尔道理，不可问其所由然。前文已云：不有反对，无有变化；不极复杂，何有发展。此不易之理也。一元唯心、一元唯物，都是割裂现象，执取片面以作宇宙基源。研宇宙论而不穷实体，其蔽至是。阳明子在明代说“学问要识得头脑”。意义深远，百世无可弃也。</p>
<p>有问：“从宇宙发展而言，精神步步转化物质，破其固闭。然则精神有目的欤？”答曰：否，否。精神不可当作宗教所谓神来猜度比拟，如何道他有目的？心物万象都是变动不居。《易》曰：“惟变所适。”见《易》《大传》。适，犹之也。之，犹往也。大变之行，唯任其自然前往耳。本无计划，自无预定之目的，故曰惟变所适。汝言精神有目的，其说果然，宇宙将无变化与发展可说。所以者何？变化若循预定之的，则宇宙便是前定之局，何可说变化？万物万事皆前定，又何发展之有乎？《易》云“惟变所适”。圣人观化入微，得其真矣。故目的之论，决不可持。然复有辨者，精神虽无目的，毕竟有随缘作主的势用在。如无机物世界可能不妨碍生物之发育，则生物便出现。又如生机体之种种改造，见前。皆精神随缘作主之明征也。随缘作主者，盖在唯变所适，荡然不测之长途中，荡然，不定貌。随所遇之机缘而有自主与自在力耳。此与目的之论绝不同。目的，则是悬一定之的，的，犹古时射者所设之鹄也。以决定未来之未来所必由与必达，而毋或旁出殊途。假设有上帝造世界，他便应该如此去造。大化流行本无作者，那有如是事？大化，犹云大用。作者，见中译佛典，犹云造物主。唯变所适，圣言深远极矣。余无得而赞焉。目的之论，如加以详核，便极不简单。今此不及详。平生最留心《大易》“天道鼓万物而不与圣人同忧”一语。此中包含宇宙人生诸大问题，非另作一书不堪发挥。圣人所以有“裁成天地、辅相万物”种种高远思想，都从有忧来。“天道鼓万物”，一“鼓”字下得奇妙，义蕴无穷。大生广生之德用，于此可见。天道不是造物主，唯变所适，万物以是不齐。圣人之忧，非凡情所测也。</p>
<p>余写至此，精力已不支，祇合结束。心所欲言者甚多，而不堪执笔。余平生酷好哲学，独居深念，科学毕竟是分观宇宙。若综观宇宙，深彻源底，当有哲学专其责。源者本源。底者底蕴。私怀惟冀质力诸学、生物学、数学、辩证法，各种理论之探究，日益宏深。东方古哲遗经，其中确有宝物在，尤望学人苦心精究。《易经》最重要。将来有哲人兴，融会上述诸学，以创立新哲学之宇宙论，是余所厚望也。《易》立乾元，是为心物万象之大原。乾元者，生生之实体。其言物质皆变动不居，本无坚碍的质。余以为，质力诸学与生物学各极其深，研其几，自当会通于乾元。几，犹微也。质力诸学达到极深远、极精微时，便可向宇宙本原处打通路径。生物学研入深微时，便了解精神是主动以开物的。谈宇宙论而不能融会生物、质力诸学，虽持论可以名家，终与宇宙源底无涉，有识所必弃也。源者本源。底者底蕴。万变万化、万物万事，不是如幻如化，是有源有底的。《大易》以干为精，坤为质力。其于生物学及质力诸学之原理，皆发明最早。物质不是静止的东西，西学发见及此，却甚晚。易之谈生命最深远。孟子言“万物皆备于我”。（此一我字，孟子不是止就他本人说。就任何人说，皆此理。甚至就一粒沙子说，也是此理。须知一粒沙子是与大宇宙同体，同一生命。）又言“上下与天地同流”。（说见前。）亦有窥于《易》。老庄之生命论，源出于《易》，而有所变。可惜变得不善，此不及论。余推测晚周儒家必有生物学之大著。物种嬗变，先哲发见最先。余老衰遗忘，不能整理此等材料。《易》之为书以奇数、偶数排成六十四卦、三百八十四爻。大地上数理哲学之著作，此为最古之第一部。其以奇偶成变，干，奇数也。坤，偶数也。明万变万化、万物万事所由生成，与其变动不居而至赜不可乱，莫不有规律。明字至此为句。以上字字皆引据经文。卒归乎裁成天地，辅相万物。参看余著《原儒》《原外王篇》。其于人群变动万端，而创发“穷则变，变则通，通则久”之公律。卒归乎“曲成万物”、“群龙无首”之盛。曲成者，一切人各因其天性之善端与知能之所长，而互相扶勉以有成。群龙，解见前，可覆看。《春秋》、《礼运》、《周官》之理论与制度，皆自易出。大哉易也！天地之化，四时之运，犹有所不周，而易则无不周矣。周者，周遍。抗日战前，张孟劬尔田尝谓余曰：“世界上三大宝物：一、《易经》，二、《论语》，三、《老子》。望老熊作新注。”余曰：《论语》、《老子》未可与《易》匹也。余与孟公见面才两年，逢国难，余入川，而孟公以悲愤逝于北京，哀之不忍忘也。余平生为无用之学，不敢求知于时，讲学无徒。新运既开，余已衰矣。孟公之言，余弗克践。孟公于中国学术源流有创见，《史微》一书，问世甚早，晚而学极精博，惜未写出。万变万化、万物万事，相反相成。繁赜至极，谲怪至极，其显可见，其隐难知。析其分者，昧其全。察其小者，遗其大。求大而不辨于小，求全而不究于分，其病亦不可救。不有咨于辩证法，哲学可得而言欤？本论以体用不二立宗。本原、现象不许离而为二，本原，谓实体。真实、变异不许离而为二，佛家生灭法是变异，不生不灭法是真实。西哲以现象是变异，本体是真实。其失与佛法等耳。绝对、相对不许离而为二，心物不许离而为二，心物祇是两方面，非异体。质力不许离而为二，天人不许离而为二。种种原理皆禀《大易》之辩证法。余生而孤露。当清之季世，参加革命，未入学校。年邻不惑而始困学，《论语》“四十而不惑”。遂为疾病所侵。科学无基础，述作莫由取材。惟本论体用不二之根本义，自信不为虚妄。姑存以俟来贤。</p>
<p>物所由成，前已略说。心之幽微，容当继续阐明。</p>
<p>第五章　明心（待续）</p>
<h2 id="明心篇一九五九年">明心篇（一九五九年）</h2>
<h6 id="阅读日期-2027年04月02日-2027年04月03日-共-2-天">阅读日期：
2027年04月02日-2027年04月03日 共： 2 天</h6>
<script src="https://giscus.app/client.js"
        data-repo="hbaolong/hbaolong.github.io"
        data-repo-id="R_kgDOLetDQg"
        data-category="General"
        data-category-id="DIC_kwDOLetDQs4CfLEl"
        data-mapping="url"
        data-strict="0"
        data-reactions-enabled="1"
        data-emit-metadata="1"
        data-input-position="top"
        data-theme="preferred_color_scheme"
        data-lang="zh-CN"
        crossorigin="anonymous"
        async>
</script>
<script src="https://giscus.app/client.js"
        data-repo="hbaolong/hbaolong.github.io"
        data-repo-id="R_kgDOLetDQg"
        data-category="General"
        data-category-id="DIC_kwDOLetDQs4CfLEl"
        data-mapping="url"
        data-strict="0"
        data-reactions-enabled="1"
        data-emit-metadata="1"
        data-input-position="top"
        data-theme="preferred_color_scheme"
        data-lang="zh-CN"
        crossorigin="anonymous"
        async>
</script>
</body>
</html>
